<L>13139<pc>1908,a<k1>काय<k2>काय
काय¦ त्रि० कः प्रजापतिः, कं सुखं वा ततः देवताद्यर्थे
<>तस्येदं वा अण् “कस्येत्” पा० इदन्तादेशे वृद्धिः ।
<>प्रजापतिदेवताके हविरादौ “अथ काय एककपालः पुरो
<>डाशोभवति कं वै प्रजापतिः प्रजाभ्यः कायेनैकादशकपाले
<>न पुरोडाशेन कुरुते तस्मात्काय एककपालः पुरोडाशो-
<>भवति” शत० ब्रा० २, ५, २, १३! स्त्रियां ङीप् कायी वशा ।
<>“कायं कनिष्ठिकामूले तीर्थमुक्तं करस्य तु” शङ्खोक्ते
<>२ कनिष्ठाङ्गुलिमूलस्थानरूपे प्रजापतितीर्थे न० । “ब्राह्मेण
<>विप्रस्तीर्थेन नित्यकालमुपस्पृशेत् । कायत्रैदशिकाभ्यां वा
<>न पित्र्येण कदाचन । अङ्गुष्ठ मूलस्य तले ब्राह्मं तीर्थं प्रच-
<>क्षते । कायमङ्गुलिमूलेऽग्रे दैवं पित्र्यं तयोरधः” मनुना
<>पवित्रतासाधनतया तत्तत्स्थानस्य तीर्थत्वमुक्तम् । याज्ञ०
<>कनिष्ठदेशिन्यङ्गुष्ठमूलान्यग्रं करस्य च । प्रजापतिपितृ-
<>ब्रह्मदेवतीथान्यनुक्रमात्” । तेन कनिष्ठाङ्गुलिमूलस्य प्रजा-
[Page1908-b+ 38]
<>पतितीर्थत्वात् कायत्वं सुव्यक्तमुक्तम् । एतेन शब्दकल्प-
<>द्रुमे मेदिनिस्थकदैवतशब्दस्य ब्राह्मतीर्थपरताव्याख्यानं
<>निर्मूल ब्राह्मप्राजाप्रत्यतीर्थयो उक्तस्मृतिषु भेदेन
<>निर्देशात् । कायसम्बन्धिकार्य्योपयोगित्वात् ३ मनुष्यतीर्थे
<>न० मेदि० । ४ प्रजापतिदेवताके विवाहभेदे पु० । “इत्यु-
<>क्त्वाऽऽचरतां धर्म्ममिति वाचानुभाष्य च । कन्याप्रदान-
<>मभ्यर्च्य प्राजापत्योविधिः स्मृतः” इति प्राजाप्रत्यं परि-
<>भाष्य प्राजापत्यकाययोः पर्य्यायत्वाशयेन मनुना तारय-
<>न्तीत्यनुवृत्तौ “आर्षोढाजः सुतस्त्रीं स्त्रीन् षट् षट् कायो-
<>ढजः सुतः” इत्युक्तम् । “कायोढज इत्यत्र वह भावे क्त ऊढं
<>विवाहः कायादूढात् विवाहाज्जायते इत्यर्थः । चीयतेऽदः
<>चि--कर्म्मणि घञ् चेः कत्वम् । ५ मूलधने पु० । मूलधनस्य
<>वृद्ध्या उपचीयमानत्वात् तथात्वम् “कायाविरोधिनी
<>शश्वत् पणवृद्ध्या तु कायिका” नारदस्मृतिः । करणे घञ् ।
<>स्वभावे ६ वस्तुस्वभावेन प्रदार्थानां चीयमानत्वात् तथा-
<>त्वम् । चिधातोर्निश्चयपरत्वे कर्म्मणि घञ् । ७ लक्ष्ये-
<>मेदि० लक्षणेन लक्ष्यस्य निश्चीयमानत्वात्तथात्वम् ।
<>भावे घञ् । ८ संघे पु० मेदि० चीयते भक्षितान्नादिरसैः
<>कर्म्मणि, चीयतेऽस्थ्यादिकमत्र आधारे वा घञ् । ९ देहे
<>तस्य विशेषस्वरूपं याज्ञ० मिताक्षरयोर्दर्शितं यथा
<>“कायस्वरूपं विवृण्वन्नाह “तस्य षोढा शरीराणि षट् त्वचो
<>धारयन्ति च । षडङ्गानि तथास्थ्नाञ्च सह षष्ट्या शत-
<>त्रयम्” याज्ञ० । तस्यात्मनोयानि जरायुजाण्डज-
<>शरीराणि तानि प्रत्येकं षट्प्रकाराणि रक्तादिषड्धातु-
<>परिपाकहेतुभूतषडग्निस्थानयोगित्वेन । तथाह्यन्नरसो
<>जाठराग्निना पच्यमानो रक्तताम्प्रतिपद्यते रक्तञ्च स्व-
<>कोशस्थाग्निना पच्यमानं मांसत्वम्, मांसञ्च स्वकोशा-
<>नलपरिपक्वं मेदस्त्वम्, मेदोऽपि स्वकोशवह्निना पक्व-
<>मस्थिताम्, अस्थ्यपि स्वकोशशिस्विपरिपक्वं मज्जात्वम्,
<>मज्जापि स्वकीशपावकपरिपच्यमानश्चरमधातुतया परि-
<>णमते । चरमधातीस्तु परिणतिर्नास्तीति सएवात्मनः
<>प्रथमः कोश इत्येवं षट्कोशाग्नियोगित्वात्षट्प्रकारत्वं
<>शरीराणाम् । अन्नरसरूपस्य तु प्रथमधातोरनियतत्वान्न
<>तेन प्रकारान्तरत्वम् । तानि च शरीराणि षट्
<>त्वचोधारयन्ति रक्तमांसमेदोस्थिमज्जाशुक्राख्याः षट्-
<>धातव एव रम्भास्तम्भत्वगिव बाह्याभ्यन्तररूपेण स्थिताः ।
<>त्वगिवाच्छादकत्वाच्च षट् त्वचोधारयन्ति । तदिदमायु-
<>र्वेदे प्रसिद्धम् । तथाङ्गानि च षडेव । करयुग्मं चरण-
[Page1909-a+ 38]
<>युगलमुत्तमाङ्गङ्गात्रमिति । अस्थ्नान्तु षष्टिसहितं शत-
<>त्रयमुपरितनषट्श्लोक्या वक्ष्यमाणमवगम्यम् । किञ्च
<>“स्थालैः सह चतुष्रष्टिर्दन्ता वै विंशतिर्नखाः । पाणिपाद-
<>शलाकाश्च तासां स्थानचतुष्टयम्” या० । स्थालानि
<>दन्तमूलप्रदेशस्थान्यस्थीनि द्वात्रिंशत् तैः सह द्वात्रिंश-
<>द्दन्ताश्चतुःषष्टिर्भवन्ति । नखाः कररुहा विंशतिर्हस्त
<>पादस्थानि शलाकाकाराण्यस्थ्नीनि मणिबन्धस्योपरि-
<>वर्त्तीन्यङ्गुलिमूलस्थानि विंशतिरेव । तेषां नखानां शला-
<>कास्थ्नाञ्च स्थानचतुष्टयं, द्वौ चरणौ द्वौ करौ चेत्येवमस्थ्ना-
<>ञ्चतुरुत्तरं शतम् । किञ्च । “षष्ट्यङ्गलीनां द्वे पार्ष्ण्योर्गु-
<>ल्फेषु च चतुष्टयम् । चत्वार्य्यरत्निकास्थीनि जङ्घयोस्तावदेव
<>तु” या० । विंशतिरङ्गुलयस्तासामेकैकस्य त्रीणि त्रीणीत्येव
<>मङ्गुलिसम्बद्धान्यस्थीनि षष्टिर्भवन्ति । पादयोः पश्चिमौ
<>भागौ पार्ष्णी तयोरस्थिनी द्वे एकैकस्मिन् पादे गुल्फौ
<>द्वावित्येवञ्चतुर्षु गुल्फेषु चत्वार्य्यस्थोनि । बाह्वोररत्नि-
<>प्रमाणानि चत्वार्य्यस्थीनि । जङ्घयोश्च तावदेव चत्वार्य्ये
<>वेत्येबञ्चतुः सप्ततिः । किञ्च “द्वेद्वे जानुकपोलोरुफल-
<>कांससमुद्भवे । अक्षतालूषके श्रोणिफलके च विनिर्दि-
<>शेत्” या० । जङ्घोससन्धिर्जानुः । कपोलोगल्लः । ऊरुः
<>सक्थि तत्फलकम् । अंसोभुजशिरः । अक्षः कर्ण-
<>नेत्रयोर्मध्ये शङ्खादधोभागः । तालूषकङ्काकुदम् । श्रोणी
<>ककुद्मती तत्फलकम् । तेषामेकैकत्रास्थिनी द्वे द्वे
<>विनिर्दिशेदित्येवं चतुर्दशास्थीनि भवन्ति । किञ्च “भगा-
<>स्थ्येकन्तथा पृष्ठे चत्वारिंशच्च पञ्च च । ग्रीवा पञ्चदशा-
<>स्थिः स्याज्जत्त्व्रकैकन्तथा हनुः” या० । गुह्यास्थ्येकं, पृष्ठे
<>पश्चिमभागे पञ्चचत्वारिंशदस्थीनि भवन्ति । ग्रीवा कन्ध-
<>रा सा पञ्चदशास्थिःस्यात् भवेत् । वक्षोऽसयोः सन्धि-
<>र्जत्रु प्रतिजत्त्वेकैकम् । हनुश्चिवुकम् । तत्राप्येक-
<>मस्थि इत्येवञ्चतुःषष्टिः । किञ्च “तन्मूले द्वे ललाटाक्षि-
<>गण्डे नासाघनास्थिका । पार्श्वकाः स्थालकैः सार्द्धमर्बु-
<>दैश्च द्विसप्ततिः” या० । तस्य हनोर्मूलेऽस्थिनी द्वे । ललाट-
<>म्भालम् । अक्षि चक्षुः । गण्डः कपोलाक्षयोर्म्मध्यप्रदेशः
<>तेषां समाहरोललाटाक्षिगण्डम् । तत्र प्रत्येकमस्थि-
<>युगलम् । नासाघनसंज्ञकाऽस्थिमती । पार्श्वकाः कक्षाधः-
<>प्रदेशसंबद्धान्यस्थीनि । तदाधारभूतानि स्थालकानि तैः
<>स्थालकैः अर्बुदैश्चास्थिविशेषैः सह पार्श्वका द्विसप्ततिः ।
<>पूर्व्वोक्तैश्च नवभिः सार्द्धमेकाशीतिर्भवन्ति । किञ्च “द्वौ”
<>शङ्खकौ कपालानि चत्वारि शिरसस्तथा । उरःसप्तदशा-
[Page1909-b+ 38]
<>स्थि स्यात् पुरुषस्यास्थिसंग्रहः” या० । भ्रूकर्णयोर्मध्यप्रदे-
<>शावस्थिविशेषौ शङ्खकौ । शिरसः सम्बन्धीनि चत्वारि क-
<>पालानि । उरोवक्षः तत्सप्तदशास्थिकं इत्येवं त्रयोविंश-
<>तिः । पूर्वोक्तैश्च सह षष्ट्यधिकं शतत्रयमित्येवं पुरुषस्या-
<>स्थिसंग्रहः कथितः । सविषयाणि ज्ञानेन्द्रियाण्याह ।
<>“गन्धरूपरसस्पर्शशब्दाश्च विषयाः स्मृताः । नासिकालो-
<>चने जिह्वात्वक्श्रोत्रञ्चेन्द्रियाणि च” या० । एते गन्धादयो
<>विषयाः पुरुषस्य बन्धनहेतवः विषयशब्दस्य षिञ् बन्धन
<>इत्यस्य धातोर्व्युत्पन्नत्वात् । एतैश्च गन्धादिभिर्बोध्यत्वेन
<>व्यवस्थितैः । स्वस्वगोचरसंवित्साधनतयाऽनुमेयानि घ्राणा-
<>दीनि पञ्चेन्द्रियाणि भवन्ति । कर्मेन्द्रियाणि दर्शयितु-
<>माह । “हस्तौ पायुरुपस्थञ्च जिह्वा पादौ च पञ्च वै ।
<>कर्मेन्द्रियाणि जानीयान्मनश्चैवोभयात्मकम्” या० । हस्तौ
<>प्रसिद्धौ । पायुर्गुदम् । उपस्थं रतिसम्पाद्यसुखसाधनम् ।
<>जिह्वा प्रसिद्धा, पादौ च एतानि हस्तादीनि पञ्च-
<>कर्मेन्द्रियाणि । आदाननिर्हारानन्दाहारविहारादि-
<>कर्मसाधनानि जानीयात् । मनोऽन्तःकरणं युगपज्ज्ञाना-
<>नुत्पपत्तिगम्यं तच्च बुद्धिकर्मेन्द्रियसहकारितयोभयात्मकम् ।
<>प्राणायतनानि दर्शयितुमाह “नाभिरोजो गुद शुक्रं
<>शोणितं शङ्खकौ तथा । मूर्द्धांसकण्ठहृदयं प्राणस्यायतनानि
<>तु” या० । नाभिप्रभृतीनि दश प्राणस्य स्थानानि ।
<>समाननाम्नः पबनस्य सकलाङ्गचारित्वेऽपि नाभ्यादिस्थान-
<>विशेषवाचीयुक्तिप्राचुर्य्याभिप्रायेण । प्राणायतनानि प्रप-
<>ञ्चयितुमाह । “वपावसावहननं नाभिः क्लोम यकृत् प्लिहा ।
<>क्षुद्रान्त्रं बुक्वकौ वस्तिः पुरीषाधानमेव च । आमाशयोऽथ
<>हृदयं स्थूलान्त्रं गुदएव च । उदरञ्च गुदौ कोष्ट्यौ विस्ता-
<>रोऽयमुदाहृतः” या० । वपा प्रसिद्धा । वसा मांसस्नेहः ।
<>नाभिः प्रसिद्धा । अवहननं पुप्पुसः । प्लीहा आयु-
<>र्वेदप्रसिद्धः । तौ च मांसपिण्डाकारौ सव्यकुक्षिगतौ ।
<>यकृत्कालिका । क्लोम मांसपिण्डस्तौ च दक्षिणकुक्षिगतौ ।
<>क्षद्रान्त्रं हृत्स्थान्त्रम् । बुक्वकौ हृदयसमीपस्थौ मांस
<>पिण्डौ । वस्तिर्मूत्राशयः । पुरीषाधानं पुरीषाशयः ।
<>आमाशयोऽपक्वान्नस्थानम् । हृदयं हृत्पुण्डरीकस् ।
<>स्थूलान्त्रगुदोदराणि प्रसिद्धानि । बाह्यात् गुदवलयदि-
<>न्तर्गुदवलये द्वे । तौ च गुदौ कोष्ठ्यौ कोष्ठे नाभेरधः-
<>प्रदेशेभवौ । अयञ्च प्राणायतनस्य विस्तार उक्तः पूर्व-
<>श्लोके तु संक्षेपः । अतएव पूर्वश्लोकोक्तानां केषाञ्चिदिह
<>पाठः । पुनः प्राणायतनप्रपञ्चार्थमाह । कनीनिके
[Page1910-a+ 38]
<>चाक्षिकूटे शष्कुली कर्णपत्रकौ । कर्णौ शङ्खौ भ्रुवौ दन्त-
<>वेष्टावोष्ठौ ककुन्दरे । वङ्क्षणौ वृषणौ बुक्वौ श्लेष्मसङ्घात-
<>जौ स्तनौ । उपजिह्वस्फिजौ बाहू जङ्घोरुषु च पिण्डि-
<>का । तालूदरस्वस्तिशीर्षं चिवुके गलशुण्डिके । अवट-
<>श्चैवमेतानि स्थानान्यत्र शरीरके । अक्षिकर्णचतुष्कञ्च
<>यद्धस्तहृदयानि च । नवच्छिद्राणि तान्येव प्राणस्यायतना-
<>नि तु” या० । कनीनिके अक्षितारके । अक्षिकूटे अक्षिनास-
<>योःसन्धी, शष्कुली कर्ण्णशष्कुली । कर्णपत्रकौ कर्णपाल्यौ ।
<>कर्णौ प्रसिद्धौ । दन्तवेष्टौ दन्तपाल्यौ । ओष्ठौ प्रसिद्धौ ।
<>ककुन्दरे जघनकूपकौ । वङ्क्षणौ जघनोरुसन्धी । बुक्कौ
<>पूर्वोक्तौ । स्तनौ च श्लेष्मसंघातजौ । उपजिह्वा घण्टिका ।
<>स्फिचौ कटिप्रोथौ । बाहूप्रसिद्धौ । जङ्घोरुषु च तथा
<>पिण्डिका । जङ्घयोरूर्वोश्च पिण्डिका मांसलप्रदेशः ।
<>गलशुण्डिके हनुमूलगलयोः सन्धी । शीर्षं शिरः । अ-
<>वटः शरीरे यः कश्चिन्निम्नोदेशः कण्ठमूलकक्षादिः ।
<>अवटुरिति पाठे कृकाटिका । तथाक्ष्णोः कनीनिकयोः
<>प्रत्येकं श्वेतपार्श्वद्वयमिति वर्णचतुष्टयम् । यद्वाक्षिपुटचतु-
<>ष्टयम् । शेषं प्रसिद्धम् । एवमेतानि कुत्सिते शरीरे
<>स्थानानि । तथाक्षियुगलं कर्णयुग्मं नासाविवरद्वयमास्यं
<>पायुरुपस्थमित्येतानि पूर्वोक्तानि नव छिद्राणि च प्राण-
<>स्यायतनान्येव । किञ्च “सिराशतानि सप्तैव नव स्नायु
<>शतानि च” या० । सिरा नाभिसम्बद्धाः चत्वारिंशत्सं ख्याः
<>वातपित्तश्लेष्मवाहिन्यः सकलकलेवरव्यापिन्यो नाना-
<>शाखाः सत्यः सप्तशतसंख्या भवन्ति । तथाङ्गप्रत्यङ्गसन्धि-
<>बन्धनाःस्नायवो नव शतानि । धमन्यो नाम नाभेरुद्भूताश्च-
<>तुर्व्वि शतिसंख्याः प्राणादिवायुवाहिन्यः शाखाभेदेन द्विशतं
<>भवन्ति । पेश्यः पुनर्मांसलाकारा ऊरुपिण्डकाद्यङ्गप्रत्यङ्ग-
<>सम्बन्धिन्यः पञ्च शतानि भवन्ति । पुनश्चासामेव शिरादीनां
<>शाखाप्राचुर्य्येण संख्यान्तरमाह । “एकोनत्रिंशल्लक्षाणि
<>तथा नव शतानि च । षट्पञ्चाशच्च जानीत शिराधमनि
<>संज्ञिताः” या० । शिराधमन्यो र्मिलिताः शाखोप
<>शाखाभेदेन एकोनत्रिंशल्लक्षाणि नव शतानि षट्पञ्चाशच्च
<>भवन्तीत्येवं हे सोमश्रवःप्रभृतयो मुनयः! जानीत ।
<>किञ्च “त्रयोलक्षास्तु विज्ञेयाः श्मश्रुकेशाः शरीरिणाम् ।
<>सप्तोत्तरं मर्मशतं द्वे च सन्धिशते तथा” या० । शरीरिणां
<>श्मश्रूणि केशाश्च मिलिताः सन्तस्त्रयो लक्षाविज्ञेयाः ।
<>मर्माणि मरणकराणि क्लेशकराणि च स्थानानि तेषां
<>सप्तोत्तरं शतं विज्ञेयम् । अस्थ्नान्तु द्वे सन्धिशते स्नायु-
[Page1910-b+ 38]
<>शिरादिसन्धयः पुनरनन्ताः । सकलशरीरमुषिरादिसंख्या
<>माह । “रीम्णां कीष्ट्यस्तु षञ्चाशच्चत्स्रः कीष्ट्यएव च ।
<>सप्तषष्टिस्तथा लक्षाः सार्द्धाः स्वेदायनैः सह । वायवीयै-
<>र्विगण्यन्ते विभक्ताः परमाणवः । यद्यप्येकोऽनुवेदैषां भावा-
<>नाञ्चैव संस्थितिम्” या० । पूर्वोदितशिराकेशादिसहितानां
<>रोग्णां परमाणवः सूक्ष्मसूक्ष्मतररूपाभागाः स्वेदस्रवणसु-
<>षिरैः सह चतुःपञ्चाशत्कोट्यः तथा सप्तोत्तरषष्टिलक्षाः
<>सार्द्धाः पञ्चाशत्सहस्रसहिताः वायवीयैर्विभक्ताः पवनपर-
<>माणुभिः पृथक् कृताविगण्यन्ते । एतच्च शास्त्रदृष्ट्या अभि-
<>हितम् चक्षुरादिकरणपथगोचरत्वाभावादस्यार्थस्य । इम-
<>मतिगहनमर्थं शिरादिभावसंस्थानरूपं हे मुनयः! भवतां
<>मध्ये यदि कश्चिदनुवेद वेत्ति सोऽपि एकोमहान् अग्र्यो
<>बुद्धिमताम् । अतो यत्नतो बुद्धिमता बोद्धव्या भावसंस्थितिः ।
<>शारीररसादिपरिमाणमाह “रसस्य नव विज्ञेया जलस्या-
<>ञ्जलयो दश । सप्तैव तु पुरीषस्य रक्तस्याष्टौ प्रकीर्त्तिताः ।
<>षट्श्लेष्मा पञ्च पित्तन्तु चत्वारो मूत्रमेव च । वसात्रयी द्वौ
<>तु मेदो मज्जैकोऽर्द्धऽन्तु मस्तके । श्लेष्मौजसस्तावदेव रेतस-
<>स्तावदेव तु । इत्येतदस्थिरं वर्ष्म यस्य मोक्षायकृत्यसौ” याज्ञ०
<>सम्यक्परिणताहारस्य सारोरसस्तस्य परिमाणं नवाञ्जलयः ।
<>पार्थिवपरमाणुसंश्लेषनिमित्तस्य जलस्याञ्जलयो दश
<>विज्ञेयाः । पुरीषस्य वर्चस्कस्य सप्तैव । रक्तस्य जाठरा-
<>नलपरिपाकापादितलौहित्यस्यान्नरसस्याष्टावञ्जलयः प्रकी-
<>र्त्तिताः । श्लेष्मणः कफस्य षडञ्जलयः । पित्तस्य
<>तेजसः पञ्च । मूत्रस्योच्चारस्य चत्वारः । वसायामांस-
<>स्नेहस्य त्रयः । मेदसो मांसरसस्य द्वावञ्जली । मज्जा त्व-
<>स्थिगतसुषिरगतस्तस्यैकोऽञ्जलिः । मस्तके पुनरर्द्धाञ्जलिः ।
<>श्लेष्मौजसः श्लेष्मसारस्य । तथा रेतसश्चरमधातोस्तावदेवा-
<>र्द्धाञ्जलिरेव । एतच्च समधातुपुरुषाभिप्रायेणोक्तम् । विषम-
<>धातोस्तु न नियमः । “वैलक्षण्याच्छरीराणामस्थायित्वात्
<>तथैव च । दोषधातुमलानां च परिमाणं न विद्यते”
<>इत्यायुर्वेदस्मरणात् । इतीदृशमस्थिस्नाय्वाद्यारब्धमेतदशुचि
<>निधानं वर्ष्मास्थिरमिति यस्य बुद्धिरसौ कृतो पण्डितो-
<>मोक्षाय समर्थो भवति वैराग्यनित्यानित्यविवेकयोर्मोक्षोपा-
<>यत्वात्” मिता० ।
<>सुश्रुते कायोत्पत्तिकारणोक्तिपूर्व्वकं तत्स्वरूपविभा-
<>गादिकं दर्शितं यथा ।
<>“अग्नि सोमो वायुः सत्वं रजस्तमः पञ्चेन्द्रियाणि भूतात्मेति
<>प्राणाः तस्य खल्वेवम्प्रवृत्तम्य शुक्रशोणितस्याभिपर्च्यमानस्य
[Page1911-a+ 38]
<>क्षेरस्येव सान्तानिकाः सप्त त्वचो भवन्ति । तासां प्रथमाऽव
<>भासिनी नाम्, या सर्व्ववर्णानवभासयति पञ्चविधाञ्च छायां
<>प्रकाशयति सा व्रीहेरष्टादशभागप्रमाणा सिध्मपद्मकण्टका-
<>धिष्ठाना, द्वितीया लोहिता नाम षोडशभागप्रमाणा तिल-
<>कालकन्यच्छव्यङ्गाधिष्ठामा, तृतीया श्वेता नामद्वादशभाग-
<>प्रमाणा चर्मदलाजगल्लीमशकाधिष्ठाना, चतुर्थीताम्रा नामा-
<>ऽष्टभागप्रमाणा विविधकिलासकुष्ठाधिष्ठाना, पञ्चभी वेदि-
<>नी नाम व्रीहिपञ्चभागप्रमाणा, कुष्ठविसर्पाधिष्ठाना, षष्ठी
<>रोहिणी नाम व्रीहिप्रमाणा ग्रन्थ्यपच्यर्बुदश्लीपदगलग-
<>ण्डाधिष्ठाना, सप्तमी मांसधरा नाम व्रीहिद्वयप्रमाणा भग-
<>न्दरविद्रध्यर्शीऽधिष्ठाना, यदेतत्प्रमाणम् निर्दिष्टं तन्मांले-
<>ष्ववकाशेषु न ललाटे सूक्ष्माङ्गुल्यादिष । यतो वक्ष्यत्यु-
<>दरेषु व्रीहिमुखेनाङ्गुष्ठोदरप्रमाणमवगाढम् विध्येदिति ।
<P>कलाःखल्वपि सप्त सम्भवन्ति धात्वाशयान्तरमर्य्यादाः ।
<>भवतश्चात्र । यथाहि सारः काष्ठेषु छिद्यमानेषु दृश्यते ।
<>तथा धातुर्हि मांसेषु छिद्यमानेषु दृश्यते । स्नायुभिश्च प्रति-
<>च्छन्नान् सन्ततांश्च जरायुणा । श्लेष्मणा वेष्टितांश्चापि
<>कलाभागांस्तु तान् विदुः । तासां प्रथमा मांसधरा नाम-
<>यस्यां मांसे शिरास्नायुधमनीस्रोतसां प्रताना भवन्ति
<>भवति चात्र । यथा विसमृणालानि विवर्द्धन्ते समन्ततः ।
<>भूमौ पङ्कोदकस्थानि तथा मांसे शिरादयः । द्वितीया रक्त-
<>धरा नाम मांसस्याभ्यन्तरतस्तस्यां शोणितं विशेषतश्च
<>शिरासु यकृत्प्लीह्नोश्च भवति । भवति चात्र वृक्षाद्यथा-
<>भिप्रहतात् क्षीरिणः क्षीरमावहेत् । मांसादेवं क्षतात् क्षिप्रं
<>शोणितं सम्प्रसिच्यते । तृतीया मेदोधरा नाम, मेदोहि
<>सर्व्वभूतानामुदरस्थमण्वस्थिषु च महत्सुच मज्जा भवति ।
<>भवति चात्र । स्थूलास्थिषु विशेषेण मज्जा त्वभ्यन्तराश्रितः ।
<>अथेतरेषु सर्व्वेषु सरक्तं मेदौच्यते । शुद्धमांसस्य यः
<>स्नेहः सा वसा परिकीर्त्तिता । चतुर्थी श्लोष्मधरा नाम
<>सर्व्वसन्धिषु प्राणभृतां भवति । भवति चात्र । स्नेहा-
<>भ्यक्ते यथा त्वक्षे चक्रं साधु प्रवर्त्तते । सन्धयः साधु
<>वर्त्तन्ते संश्लिष्टाः श्लेष्मणा तथा । पञ्चमी पुरीषधरा
<>नाम, याऽन्तःकोष्ठे मलमभिविभजते पक्वाशयस्था । भवति
<>चात्र । यकृत्समन्तात् कोष्ठञ्च तथान्त्राणि समाश्रिता ।
<>उण्डुकस्थं विभजते मलं मलधरा कला । षष्ठी पित्तधरा
<>नाम या चतुर्व्विधमन्नपानमुपयुक्तमामाशयात् प्रच्युतं पक्वा-
<>शयोपरिस्थितं धारयति । भवति चात्र । अशितं खादितं
<>पीतं लीढंकोष्ठगतं नृणाम् । तज्जीर्य्यति यथाकालं शोषितं
[Page1911-b+ 38]
<>पित्ततेजसा । सप्तमी शुक्रधरा नाम, या सर्व्वप्राणिनां
<>सर्व्वशरीरव्यापिनी । भवन्ति चात्र यथा पयसि सर्पिस्तु
<>गूडश्चेक्षौ रसो यथा । शरीरेषु तथा शुक्रं नॄणां विद्याद्
<>भिषग्वरः । द्य्वङ्गुले दक्षिणे पार्श्वे वस्तिद्वारस्य चाप्यधः ।
<>मूत्रस्रोतःपथाच्छ्रुक्रं पुरुषस्य प्रवर्त्तते । कृत्स्नदेहाश्रितं
<>शुक्रं प्रसन्नमनसस्तथा । स्त्रीषु व्यायच्छतश्चापि हर्षात्तत्
<>सम्प्रवर्त्तते ।
<>गृहीतगर्भाणामार्त्तववहानां स्रोतसां वर्त्मान्यवरुध्यन्ते
<>गर्भेण, तस्माद्गृहीतगर्भाणामार्त्तवं न दृश्यते । ततस्तदधः
<>प्रतिहतः मूर्द्धमागतमपरञ्चोपचीयमानमपरेत्यभिधीयते ।
<>शेषञ्चोर्द्धतरमागतं पयोधरावभिप्रतिपद्यते तस्माद्गर्भिण्यः
<>पीनोन्नतपयोधरा भवन्ति ।
<>गर्भस्य यकृत्प्लीहानौ शोणितजौ, शोणितफेनप्रभवः षुप्-
<>पुसः शोणितकिट्टप्रभवौण्डुकः ।
<>असृजः श्लेष्मणश्चापि यः प्रसादः परोमतः । तं पच्यमानं
<>पित्तेन वायुश्चाप्यनुधावति । ततोऽस्यान्त्राणि जायन्ते
<>गुदं वस्तिश्च देहिनः । उदरे पच्यमानानामाध्मानाद्रुक्म-
<>सारवत् । कफशोणितमांसानां सारो जिह्वा प्रजायते ।
<>यथार्थमूष्मणा युक्तो वायुः स्रोतांसि दारयेत् । अनुप्रविश्य
<>पिशितं पेशीर्विभजते तथा ।
<>मेदसः स्नेहमादाय शिरा स्नायुत्वमाप्नुयात् । शिराणां च
<>मृदुः पाकः स्नायूनाञ्च ततः स्वरः । आशय्याऽभ्यासयो-
<>गेन करोत्याशयसम्भवम् । रक्तमेदःप्रसादाद्बुक्कौ मांसासृक-
<>कफमेदःप्रसादाद्वृषणौ, शोणितकफप्रसादजं हृदयं यदा-
<>श्रया हि धमन्यः प्राणवहाः । तस्याधोवामतः प्लीहा
<>फुप्पुसश्च दक्षिणतो यकृत् क्लोम च । तद्धृदयं विशेषेण
<>चेतनास्थानमतस्तस्मिंस्तमसाऽऽवृते सर्व्वप्राणिनः स्वपन्ति ।
<>भवति चात्र । पुण्डरीकेण सदृशं हृदयं स्यादधोमुखम् ।
<>जाग्रतस्तद्विकसति स्वपतश्च निमीलति । निद्रान्तु वैष्णवी”
<>पाप्मानमुपदिशन्ति सा स्वभावत एव सर्वप्राणिनोऽभि-
<>स्पृशति” । इतः परं निद्राविशेषकारणादिकमुक्तं तच्च
<>निद्राशब्दे वक्ष्यते ।
<>“शुक्रशोणितं गर्भाशयस्थमात्मप्रकृतिविकारसंमूर्च्छितं गर्भं
<>इत्युच्यते । तञ्च चेतनावस्थितं वायुर्व्विभजते तेज एन
<>पचति, आपः क्लेदयन्ति, पृथिवी संहन्ति, आकाशं विव-
<>र्द्धयति । एवंविवर्द्धितः स यदा हस्तपादजिह्वाघ्राण-
<>कर्ण्णनितम्बादिभिरङ्गरुपेतस्तदा शरीरमिति संज्ञां लभते
<>तच्च षडङ्गं शाखाश्चतस्रो मध्यं पञ्चमं षष्ठं शिर इति ।”
[Page1912-a+ 38]
<>ततः प्रत्यङ्गविभाग उक्तः तच्च अङ्गशब्दे ७२ पृ० दर्शि-
<>तम् । एवं समासत उक्त्वा विस्तारत उक्तं यथा
<>“विस्तारो ऽत ऊर्द्धम् । त्वचोऽभिहिताः कला धातवो
<>मला दोषा यकृत्प्लीहानौ पुष्पुस उण्डुको हृदयं
<>बुक्कौ च । आशयास्तु वाताशयः पित्ताशयः श्लेष्माशयो
<>रक्ताशय आमाशयः पक्वाशयो मूत्राशयः स्त्रीणां गर्भा-
<>शयोऽष्टम इति । सार्द्धत्रिव्यामान्यन्त्राणि पुंसां, स्त्रीणा
<>मर्द्धव्यामहीनानि । श्रवणनयनवदनघ्राणगुदमेढ्राणि नव
<>स्रोतांसि नराणां बहिर्मुखान्येतान्येव, स्त्रीणामपराणि
<>च त्रीणि द्वेस्तनयोरधस्ताद्रक्तवहञ्च ।
<P>षोडश कण्डराः । तासाञ्चतस्रः पादयोस्तावत्यो हस्त-
<>ग्रीवापृष्ठेषु । तत्र हस्तपादगतानां कण्डराणां नखाः
<>प्ररोहाः । ग्रीवाहृदयनिबन्धिनीनामधोभागगतानां
<>मेढ्रश्रोणिपृष्ठनिबन्धिनीनामधोभागगतानां विम्बः मूर्द्धो-
<>रुवक्षोऽक्षपिण्डादीनाञ्च ।
<P>मांसशिरास्नाय्वस्थिजालानि पत्येकं चत्वारि चत्वारि ।
<>तानि मणिबन्धगुल्फसंश्रितानि परस्परनिबद्धानि पर-
<>स्वरसंश्लिष्टानि परस्परगवाक्षितानि चेति यैर्गवाक्षितमिदं
<>शरीरम् ।
<P>षट् कूर्च्चास्ते हस्तपादग्रीवामेढ्रेषु । हस्तयोर्द्वौ पाद-
<>योर्द्वौ ग्रीवामेट्रयोरेकैकः ।
<P>महत्यो मांसरज्जवश्चतस्रः पृष्ठवंशमुभयतः पेशीनि-
<>बन्धनार्थं द्वे बाह्मे आभ्यन्तरे च द्वे ।
<P>सप्त सेवन्यः । शिरसि विभक्ताः पञ्च, जिह्वाशेफसोरे-
<>कैका । ताः परिहर्त्तव्याः शस्त्रेण
<>चतुर्दशास्थ्रां संघाताः । तेषां त्रयोगुल्फजानुवङ्क्षणेषु एते-
<>नेतरसक्थि ३ बाहू च ६ व्याख्यातौ त्रिकशिरसोरेकैकः २ ।
<P>चतुर्द्दशैव सीमन्ताः । तेचास्थिसंघातवद्गणनीया
<>यतस्तैर्युक्ता अस्थिसङ्घाताः । ये ह्युक्ताः । सङ्घातास्तु खल्व-
<>ष्टादशैकेषाम् । त्रीणि सषष्टीन्यस्थिशतानि वे दवादिनो
<>भाषन्ते । शल्यतन्त्रेतु त्रीण्येव शतानि । तेषां सविंश-
<>मस्थिशतं शाखासु । सप्तदशोत्तरं शतं श्रोणिपार्श्व-
<>पृष्ठोदरोरस्सु । ग्रीवां प्रत्युर्द्ध्वं त्रिषष्टिः । एवमस्थ्रां
<>त्रीणि शतानि पूर्य्यन्ते” अस्थिशब्दे ५६८ पृ० विवृतिः ।
<>“एकैकस्यान्तु पादाङ्गुल्यां त्रीणि त्रीणि तानि पञ्चदश ।
<>तलकूर्च्चगुल्फसंश्रितानि दश । पार्ष्ण्यामेकम् । जङ्घायां
<>द्वे । जानुन्येकम् । एकमूराविति । त्रिंशदेवमेकस्मिन्
<>सक्थ्नि भवन्ति । एतेनेतरसक्थि ३० बाहू ६० च व्याख्यातौ ।
[Page1912-b+ 38]
<>श्रोण्यां पञ्च तेषां गुदभगनितम्बेषु चत्वारि । त्रिकसं-
<>श्रितमेकम् । पार्श्वे षट्त्रिं शदेवमेकस्मिन्, द्वितीयेऽप्येवम्
<>३६ । पृष्ठे त्रिंशत् । अष्टावुरसि । द्वे अक्षकसंज्ञे । ग्री-
<>काथां नवकम् । कण्ठनाड्यां चत्वारि । द्वे हन्वोः । दन्ता
<>द्वात्रिंशत् । नासायां त्रीणि । एकं तालुनि । गण्ड-
<>कर्ण्णशङ्खेष्वेकैकम् । षट् शिरसि ।
<P>एतानि पञ्चविधानि भवन्ति । तद्यथा कपालरुचकतरुण
<>वलयनलकसंज्ञानि । तेषां जानुनितम्बांसगण्डतालुशङ्ख-
<>शिरस्सु कपालानि । दशनास्तु रुचकानि । घ्राणकर्ण्ण-
<>ग्रीवाक्षिकोशेषु तरुणानि । पाणिपादपार्श्वपृष्ठोदरो-
<>रस्सुवलयानि, शेषाणि नलकसंज्ञानि । भवन्ति चात्र ।
<>अभ्यन्तरगतैः सारैर्यथा तिष्ठन्ति भूरुहाः । अस्थिसारै-
<>स्तथा देहा ध्रियन्ते देहिनां ध्रुवम् । तस्माच्चिर-
<>विनष्टेषु त्वङ्मांसेषु शरीरिणाम् । अस्थीनि न विनश्य-
<>न्ति साराण्येतानि देहिनाम् । मांसान्यत्र निबद्धानि
<>शिराभिः स्नायुभिस्तथा । अस्थीन्यालम्बनं कृत्वा न
<>शीर्य्यन्ते पतन्ति वा ।
<P>सन्धयस्तु द्विविधाश्चेष्टावन्तः स्थिराश्च । शाखासु हन्वोः
<>कढ्याञ्च चेष्टावन्तस्तु सन्धयः । शेषास्तु सन्धयः सर्वे
<>विज्ञेया हि स्थिरा बुधैः । सङ्ख्यातस्तु दशोत्तरे
<>द्वे शते तेषां शाखास्वष्टषष्टिरेकोनषष्टिः कोष्ठे ग्रीवां
<>प्रत्यूर्द्ध्वं त्र्यशीतिः । एकैकस्यां पादाङ्गुल्यां त्रयस्त्रयो द्वा-
<>वङ्गुष्ठे ते चतुर्दश । जानुगुल्फवङ्क्षणेष्वेकैकः ३ । एवं
<>सप्तदशैकस्मिन् सक्थ्नि भवन्ति । एतेनेतरसक्थि १७ बाहू
<>३४ च व्याख्यातौ । त्रयः कटीकपालेषु । चतुर्विंशतिः
<>पृष्ठेवंशे तावन्त एव पार्श्वयोः । उरस्यष्टौ तावन्त एव ग्रीवा-
<>याम् । त्रयः कण्ठे । नाडीषु हृदयक्लोमनिबद्धास्व-
<>ष्टादश । दन्तपरिमाणा ३२ दन्तमूलेषु । एकः काकलके
<>नासायाञ्च । द्वौ वर्त्ममण्डलजौ नेत्राश्रयौ । गण्डकर्णश-
<>ङ्खेष्वेकैकः । द्वौ हनुमन्धी । द्वावुपरिष्टाद्भ्रुवोः शङ्ख-
<>योश्च । पञ्च शिरःकपालेषु । एको मूर्द्ध्नि । त एते सन्ध-
<>योऽष्टविधाः । कोरोदूखलसामुद्गप्रतरतुन्नसेवनीवायस-
<>तुण्डमण्डलशङ्खावर्त्ताः । तेषामङ्गुलिमणिबन्धगुल्फ-
<>जानुकूर्परेषु कोराः सन्धयः । कक्षावङ्क्षणदशनेषू-
<>दूखलाः । अंसपीठगुदभगनितम्बेषु सामुद्गाः । ग्रीवां
<>पृष्ठवशंयोः प्रतराः । शिरःकटीकपालेषु तुन्नसेवनी । हन्वौ
<>रुभयतस्तु वायसतुण्डाः । कण्ठहृद्यनेत्रक्लोमनाडीषु
<>मण्डलाः । श्रोत्रशृङ्गाटकेषु शङ्खावर्त्ताः । तेषां नाम-
[Page1913-a+ 38]
<>भिरेवाकृतयः प्रायेण व्याख्याताः । अस्थ्रान्तु सन्धयो
<>ह्येते केवलाः परिकीर्त्तिताः । प्रेशीस्नायुशिराणान्तु
<>सन्धिसङ्ख्या न विद्यते ।
<P>नव स्नायुशतानि तासां शाखासु षट् शतानि । द्वे शते
<>त्रिंशच्च कोष्ठे । ग्रीवां प्रत्यूर्द्ध्वं सप्ततिः । एकैकस्यान्तु पादा-
<>ङ्गुल्यां षट् निचितास्तास्त्रिंशत् । तावत्य ३० एव तलकू-
<>र्च्चगुल्फेषु । तावत्य ३० एव जङ्घायाम् । दश जानुनि ।
<>चत्वारिंशदूरौ । दश वङ्क्षणे । शतमध्यर्द्धमेवमेकस्मिन् १५०
<>सक्थ्नि भवन्ति । एतेनेतरसक्थि १५० बाहू च ३०० व्या-
<>ख्यातौ । षष्टिः कठ्याम् । अशीतिः पृष्ठे । पार्श्वयोः षष्टिः ।
<>उरसि त्रिंशत् । षट्त्रिंशद्ग्रीवायाम् । मूर्द्ध्निचतुस्त्रिं-
<>शत् । एवं नव स्नायुशतानि व्याख्यातानि ।
<>भवन्ति चात्र । स्नायुश्चतुर्विधा विद्यात्तास्तु सर्व्वा निबोध
<>मे । प्रतानवत्यो वृत्ताश्च पृथ्व्यश्च शुषिरास्तथा । प्रतान-
<>बत्थः शाखासु सर्व्वसन्धिषु चाप्यथ । वृत्तास्तु कण्डराः
<>सर्व्वा विज्ञेयाः कुशलैरिह । आमपक्वाशयान्तेषु वस्तौ च
<>शुषिराः खलु । पार्श्वोरसि तथा पृष्ठे पृथुलाश्च शिरस्यथ ।
<>नौर्यथा फलकास्तीर्ण्णा बन्धनैर्ब्बहुभिर्युता । भारक्षमा
<>भवेदप्सु नृयुक्ता सुसमाहिता । एवमेव शरीरेऽस्मिन्
<>यावन्तः सन्धयः स्मृताः । स्नायुभिर्बहुभिर्बडास्तेन भार-
<>सहा नराः । नह्यस्थीनि न वा पेश्यो न शिरा नच
<>सन्धयः । व्यापादितास्तथा हन्युर्यथा स्नायुः शरीरिणम् ।
<>यः स्नायुः प्रविजानाति बाह्याश्चाभ्यन्तरास्तथा । स गूढं
<>शल्यमाहर्त्तुं देहाच्छकोति देहिनाम् ।
<P>पञ्च पेशीशतानि भवन्ति । तासां चत्वारि शतानि
<>शाखासु । कोष्ठे षट्षष्टिः । ग्रीवां प्रत्यूर्द्धञ्चतुस्त्रिंशत् ।
<>एकैकस्यान्तु पादाङ्गुल्यां तिस्रस्तिस्रस्ताः पञ्चदश । दश
<>प्रपदे । पादोपरिकूर्च्चसन्निविष्टास्तावत्य एव । दश गुल्फ-
<>तलयोः । गुल्फजान्वन्तरेविशंतिः । पञ्च जानुनि । विंश-
<>तिरूरौ । दश वङ्क्षणे । शतमेवमेकस्मिन् सक्थ्नि भवन्ति ।
<>एतेनेरसक्थ १०० वाहू च २०० व्याख्यातौ । तिस्रः पायौ ।
<>एकामेढ्रे । सेवन्यां चापरा । द्वे वृषणयोः । सिफचोः पञ्च
<>पञ्च । द्वे वस्तिशिरसि । पञ्चोदरे । नाभ्यामेका । पृष्ठोर्द्धसं
<>निविष्टाः पञ्च पञ्च दीर्घाः । षट् पार्श्वयोः । दश वक्षसि ।
<>अक्षकांसौ प्रति समन्तात् सप्त । द्वे हृदयामाशययोः ।
<>षट् यकृत्प्लीहोण्डुकेषु । ग्रोवायाञ्चतस्रः । अष्टौ
<>हन्वोः । एकैका काकलकगलयोः । द्वे तालुनि । एका
<>जिह्वायाम् । ओष्ठयोर्द्वे । घोणायां द्वे । द्वे नेत्रयोः ।
[Page1913-b+ 38]
<>गण्डयोश्चतस्रः कर्णयोर्द्वे । चतस्रो ललाटे । एका
<>शिरसीत्येवमेतानि पञ्च पेशीशतानि ।
<>शिरास्नाय्वस्थिपर्व्वाणि सन्धयश्च शरीरिणाम् । पेशीभिः
<>संवृतान्यत्र बलवन्ति भवन्त्यतः । स्त्रीणान्तु विंशतिरधिका ।
<>दश तासां स्तनयोरेकैकस्मिन् पञ्च पञ्च यौवने तासां परि-
<>घृद्धिः । अपत्यपथे चतस्रस्तासां प्रसृते अभ्यन्तरतो द्वे
<>मुखाश्रिते बाह्ये च प्रवृत्ते द्वे । गर्भच्छिद्रसंश्रितास्तिस्रः ।
<>शुक्रार्त्तवप्रवेशिन्यस्तिस्र एव । पित्तपक्वाशयमध्ये गर्भा-
<>शयो यत्र गर्भस्तिष्ठति । तासां बहलपेलवस्थूलाणुपृथु-
<>वृत्तह्रस्वदीर्घस्थिरमृदुश्लक्ष्णकर्कशभावाः सन्ध्यस्थिशिरा-
<>स्नायुप्रच्छादका यथादेशं स्वभावत एव भवन्ति ।
<>भवन्ति चात्र । पुंसां पेश्यः पुरस्ताद् याः प्रोक्ता लक्षण-
<>मुष्कजाः । स्त्रीणामावृत्य तिष्ठन्ति फलमन्तर्गतं हि ताः ।
<>मर्म्मशिराधमनीस्रोतसामन्यत्र प्रविभागः ।
<>शङ्खनाभ्याकृतिर्य्योनिस्त्र्यावर्त्ता सा प्रकीर्त्तिता । तस्यास्तृ-
<>तीये त्वावर्त्ते गर्भशय्या प्रतिष्ठिता । यथा रोहितमत्स्यस्य
<>मुखं भवति रूपतः । तत्संस्थानां तथारूपां गर्भशय्यां
<>विदुर्बुधाः । आभुग्नोऽभिमुखः शेते गर्भो गर्भाशये
<>स्त्रियाः । स योनिं शिरसा याति स्वभावात् प्रसवं
<>प्रति । त्वकूपर्य्यन्तस्य देहस्य योऽयमङ्गविनिश्चयः । शल्य-
<>ज्ञानादृते नैष र्वर्ण्यतेऽङ्गेषु केषुचित् । तस्मान्निःसंशयं
<>ज्ञानं हर्त्रा शल्यस्य वाञ्छता । शोधयित्वा मृतं सम्यग्द्र-
<>ष्टव्योऽङ्गविनिश्चयः । प्रत्यक्षतो हि यद्दृष्टं शास्त्रदृष्टञ्च
<>यद्भवेत् । समासतस्तदुभयं भूयो ज्ञानविवर्द्धनम् ।
<>तस्मात्समस्तगात्रमविषोपहतमदीर्घव्याधिपीडितमवर्षशतिक
<>निःसृष्टान्त्रपुरीषं पुरुषमपवहन्त्यामापगायां निबद्धं पञ्जरस्थं
<>मुञ्जवल्कलकुशशणादीनामन्यतमेनावेष्टिताङ्गसप्रकाशे देशे
<>कोथयेत् सम्यक्प्रकुथितञ्चोद्धृत्य ततो देहं सप्तरात्रादुशी-
<>रबालवेणुवल्कलकूचीनामन्यतमेन शनैः शैनरवघर्षयंस्त्व-
<>गादीन् सर्व्वानेव बाह्याम्यन्तराङ्गप्रत्यङ्गविशेषान् यथोक्तान्
<>लक्षयेच्चक्षुषा । श्लोकौ चात्र भवतः । न शक्यश्चक्षुषा
<>दूष्टं देहे सूक्ष्मतमो विभुः । दृश्यते ज्ञानचक्षुभिर्स्तपश्च-
<>क्षुर्भिरेव च । शरीरे चैव शास्त्रे च दृष्टार्थः स्याद्विशारदः ।
<>दृष्टश्रुनाभ्यां सन्देहमथापोह्याचरेत् क्रियाः” ।
<>“अथातः प्रत्येकमर्मनिर्देशं शारीरं व्याख्यास्यामः । सप्तो-
<>त्तरं मर्मशतम् । तानि मर्म्माणि पञ्चात्मकानि । तद्यथा
<>मांसमर्म्माणि, शिरामर्म्माणि, स्नायुमर्म्माणि, अस्थि-
<>मर्म्माणि सन्धिमर्म्माणि चेति । न खलु मांसशिरा-
[Page1914-a+ 38]
<>स्नाय्वास्थिसन्धिव्यतिरेकेणान्यानि मर्म्माणि भवन्ति यस्मा-
<>न्नोपलभ्यन्ते । तत्रैकादश मांसमर्म्माणि । एकचत्वा-
<>रिंशत् शिरामर्म्माणि । सप्तविंशंतिः स्नायुमर्माणि ।
<>अष्टावस्थिमर्माणि । विशंतिः सन्धिमर्माणि । तदेतत्
<>सप्तोत्तरं मर्मशतम् ।
<>तेषामेकादशैकस्मिन् सक्थ्नि भवन्ति । एतेनेतरसक्थि ११
<>बाहू २२ च व्याख्यातौ । उदरोरसोर्द्वादश चतुर्द्दश वा
<>पृष्ठे । ग्रीवां प्रत्यूर्द्धं सप्तत्रिंशत् । तत्र सक्थिमर्म्माणि क्षिप्र-
<>तलहृदयकूर्च्चकूर्च्चशिरोगुल्फेन्द्रवस्तिजान्वाण्युर्व्वीलोहिता-
<>क्षाणि विटपञ्चेति । एतेनेतरं सक्थि व्याख्यातम् ।
<>उदरोरसोस्तु गुदवस्तिनाभिहृदयस्तनमूलस्तनरोहिता-
<>पलापान्यपस्तम्भौ चेति । पृष्ठमर्म्माणि तु कटीकतरुणकुकु-
<>न्दरनितम्बपार्श्वसन्धिवृहत्यंसफलकान्यंसौ चेति । बाहुम-
<>र्माणि तु क्षिप्रतलहृदयकूर्च्चकूर्च्चशिरोमणिबन्धेन्द्रवस्ति-
<>कूर्पराण्यूर्व्वीलोहिताक्षाणिं कक्षधरञ्चेति । एतेनेतरो
<>बाहुर्व्याख्यातः ।
<>जत्रूर्द्धमर्म्माणि, चतस्रो धमन्यो,ऽष्टौ मातृका, द्वेकृकाटिके,
<>द्वे विधुरे, द्वौ फणौ, द्वावपाङ्गौ द्वावावर्त्तौ द्वावुत्क्षेपौ द्वौ
<>शङ्खावेका स्थपनो पञ्च मीमन्ताश्चत्वारि शृङ्गाटकान्येकोऽ
<>धिपतिरिति ।
<>तत्र तलहृदयेन्द्रवस्तिगुदस्तनरोहितानि मांसमर्म्माणि ।
<>नीलधमनीमातृकाशृङ्गाटकापाङ्गस्थपनीफणस्तनमूलापलापा
<>पस्तम्भहृदयनाभिपार्श्व सन्धिवृहतीलोहिताक्षोर्व्यः शिरा-
<>मर्माणि । आणिविटपकक्षधरकूर्च्चकूर्च्चशिरोवस्तिक्षिप्रां-
<>सविधुरोत्क्षेपाः स्नायुमर्माणि । कटीकतरुणनितम्बां-
<>सफलकशङ्खास्त्वस्थिमर्म्माणि । जानुकूर्परसीमन्ताधिपति-
<>गुलफमणिबन्धकुकुन्दरावर्त्तकृकाटिकाश्चेति सन्धिमर्म्माणि ।
<>तान्येतानि पञ्चविकल्पानि मर्म्माणि भवन्ति तद्यथा,
<>सद्यःप्राणहराणि, कालान्यरप्राणहराणि, विशल्यघ्नानि,
<>वैकल्यकराणि, रुजाकराणीत्मि । तत्र सद्यः प्राणहरा-
<>ण्येकोनविशंतिः । कालान्तरप्राणहराणि त्रयस्त्रिंशत् ।
<>त्रीणि विशल्यघ्नानि । चतुश्चत्वारिंशद्वैकल्यकराणि ।
<>अष्टौ रुजाकराणीति ।
<>भवन्ति चात्र । शृङ्गाटकान्यधिपतिः शङ्खौ कण्ठ शिरा-
<>गुदम् । हृदयं वस्तिनाभी च घ्नन्ति सद्यो हतानि तु ।
<>वक्षोमर्म्माणि सीमन्ततलक्षिप्रेन्द्रवस्तयः । कटीकतरुणे सन्धी
<>पार्श्वजौ वृहती च या । नितम्बावितिचैतानि कालान्तर
<>हराणि तु । उत्क्षेपौ स्थपनी चैव विशल्यघ्नानि निर्दि-
[Page1914-b+ 38]
<>शेत् । लोहिताक्षाणि जानूर्व्वीकूर्च्चाविटपकूप्र्पराः । कुकु-
<>न्दरे कक्षधरे विधुरे सकृकाटिके । अंसांसफलकापाङ्गनीले
<>मन्ये फणौ तथा । वैकल्यकरणान्याहुरावर्त्तौ द्वौ तथैव च ।
<>गुल्फौ द्वौ मणिबन्धौ द्वौ द्वे द्वे कूर्चशिरांसि च । रुजा-
<>कराणि जानीयादष्टावेतानि बुद्धिमान् । क्षिप्राणि विद्ध-
<>मात्राणि घ्नन्ति कालान्तरेण च ।
<P>मर्म्माणि नाम सांसशिरास्नाय्वस्थिसन्धिसन्निपातस्तेषु स्व-
<>भावत एव विशेषेण प्राणास्तिष्ठन्ति तस्मान्मर्म्मस्वभिहतास्तां-
<>स्तान् भावानापद्यन्ते ।
<P>तत्र सद्यःप्राणहराण्याग्नेयान्यग्निगुणेष्वाशुक्षीणेषु क्षप-
<>यन्ति । कालान्तरप्राणहराणि सौम्याग्नेयान्यग्निगुणेष्वाशु
<>क्षीणेषु क्रमेण च सोमगुणेषु कालान्तरेण क्षपयन्ति । विश-
<>ल्यप्राणहराणि वायव्यानि शल्पमुखनिरुद्धौ यावदन्तर्वायु-
<>स्तिष्ठति तावज्जीवत्युद्धृतमात्रे तु शल्ये मर्म्मस्थानाश्रितो
<>वायुर्निष्क्रामति तस्मात्सशल्यो जीवत्युद्धृतशल्यो म्रियते ।
<>वैकल्यकराणि सौम्यानि सोमोहि स्थिरत्वाच्छैत्याच्च प्राणा-
<>वलम्बनं करोति । रुजाकराण्यग्निवायुगुणभूयिष्ठानि
<>विशेषतश्च तौ रुजाकरौ । पाञ्चभौतिकीञ्च रुजामाहुरेके ।
<>केचिदाहुर्मांसादोनां पञ्चानामपि समस्तानां विवृद्धानाञ्च
<>समवायात्सद्यःप्राणहराणि । एकहीनानामल्पानां वा
<>कालान्तरप्राणहराणि । द्विहीनानां विशल्यप्राणहराणि ।
<>त्रिहीनानां वैकल्यकराणि । एकस्मिन्नेव रुजाकराणीति ।
<>यतश्चैवमतोऽस्थिमर्म्मस्वप्यभिहतेषु शोणितागमनं भवति ।
<P>चतुर्व्विधा यास्तु शिराः शरीरे प्रायेण ता मर्म्म सु
<>सन्निविष्टाः । स्नाय्वस्थिमांसानि तथैव सन्धीन् सन्तर्प्य देहं
<>प्रतिपालयन्ति । ततः क्षते मर्मणि ताः प्रवृद्धः समन्ततो
<>वायुरभिस्तृणोति । विवर्द्धमानस्तु स मातरिश्वा रुजः
<>सुतीव्राः प्रतनोति काये । रुजाभिभूतन्तु पुनः शरीरं
<>प्रलीयते नश्यति चास्य संज्ञा! अतोहि शल्यं विनिहर्त्तु-
<>मिच्छन्मर्म्माणि यत्नेन परीक्ष्य कर्षेत् । एतेन शेषं
<>व्याख्यातम् ।
<>तत्र सद्यः प्राणहरमन्तेविद्धं कालान्तरेण मारयति ।
<>कालान्तरप्राणहरमन्तेविद्धं वैकल्यमापादयति । विशल्य-
<>प्राणहरमन्तेविद्धं कालान्तरेण क्लेशयति रुजाञ्च करोति ।
<>रुजाकरमतीव्रवेदनं भवति ।
<>कालान्तरप्राणहराणि पक्षान्मासाद्वा । तेष्वपितु क्षिप्राणि
<>कदाचिदाशु मारयन्ति । विशल्यप्राणहराणि वैकल्यकराणि
<>च कदाचिदत्यभिहतानि मारयन्ति । अतऊर्द्धं प्रत्येकशो
[Page1915-a+ 38]
<>भर्म्मस्थानान्यनुव्याख्यास्यामः । तत्र पादाङ्गुष्ठाङ्गुल्योर्मध्ये
<>क्षिप्रं नाम मर्म्म तत्र विद्धस्याक्षेपकेण मरणम् । मध्यमा-
<>माङ्गुलीसनुपूर्व्वेण मध्ये पादतलस्य तलहृदयं नाम,
<>तत्रापि रुजाभिर्भरणं । क्षिप्रस्योपरिष्टादुभयतः कूर्च्चोनाम,
<>तत्र पादस्य भ्रमणवेपने भवतः । गुल्फसन्धरधौभयतः
<>कूर्च्चशिरो नाम, तत्र रुजाशोफौ । पदजङ्घयोः सन्धाने
<>गुल्फो नाम, तत्र रुजः स्तब्धपादता खञ्जता वा । पार्ष्णिं
<>प्रति जङ्घामध्ये इन्द्रवस्तिर्नाम, तत्र शीणितक्षये मरणम् ।
<>जङ्घोर्व्वोः सन्धाने जानु नाम, तत्र खञ्जता । जानुन
<>ऊर्द्धमुभयतस्त्र्यङ्गुलमाणिर्नाम, तत्र शोफाभिवृद्धिः स्तब्ध
<>सक्थिता च । ऊरुमध्ये ऊर्व्वी नाम, तत्र शोणितक्षयात्
<>सक्थिशोषः । ऊर्व्या ऊर्द्ध्वमधोवङ्क्षणसन्धेरूरुमूले लोहि-
<>ताक्षं नाम, तत्र लोहितक्षयेण पक्षाघातः । वङ्क्षणवृषण-
<>योरन्तरे विटपं नाम, तत्र षाण्ड्यमल्पशुक्रता वा भवति ।
<>एवमेतान्येकादश सक्थिमर्माणि व्याख्यातानि । एतेनेत-
<>रसक्थि ११ बाहू २२ च व्याख्यातौ । विशेषतस्तु यानि सक्थि
<>गुल्फजानुविटपानि तानि बाहौ मणिबन्धकूप्र्परकक्षध-
<>राणि यथा षङ्क्षणवृषणयोरन्तरे विटपमेव, वक्षःकक्षयो-
<>र्मध्ये कक्षधरं, तस्मिन्विद्धे तएवोपद्रवाः । विशेषतस्तु
<>मणिबन्धे कुण्ठता । कूप्र्पराख्ये कुणिः । कक्षाधरे पक्षा-
<>घातः । एवमेतानि चतुश्चत्वारिंशच्छाखासु मर्माणि
<>व्याख्यातानि ।
<P>अत ऊर्द्धमुदरोरसोर्मर्मस्थानान्यनुव्याख्यास्यामः । तत्र
<>वातवर्चोनिरसनं स्थूलान्त्रप्रतिबद्धं गुदं नाम मर्म, तत्र
<>सद्योमरणम् । अल्पमांसशोणितोऽभ्यन्तरतः कट्यां मूत्रा-
<>शयो वस्तिर्नाम, तत्रापि सद्योमरणमश्मरीव्रणादृते
<>तत्राप्युभयतो भिन्ने न जीवत्ये कतोभिन्ने मुत्रस्रावी व्रणी
<>भवति स तु यत्नेनोपक्रान्तो रोहति । पक्वामाशययो-
<>र्भध्ये सिराप्रभवा नाभिर्नाम, तत्रापि सद्य एव मर-
<>णम् । स्तनयोर्मध्यमधिष्ठायोरस्यामाशयद्वारं सत्व-
<>रजस्तमसामधिष्ठानं हृदयं नाम, तत्र सद्यएव मरणम्
<>स्तनयोरधस्तात् ह्यङ्गुलमुमयतः स्तनमूले नाम मर्मणी, तत्र
<>कफपूर्णकोष्ठतया कासश्वासाभ्यां म्रियते । स्तनचूचुकयो
<>रूर्द्धं द्व्यङ्गुलमुभयतः स्तनरोहितौ नाम, तत्र लोहित-
<>पूणकोष्ठतया कासश्वासाभ्यां य म्रियते । अंसकूटयो
<>रधस्तात् पार्श्वोपरिभागयोरपलापौ नाम, तत्र रक्तेन
<>पूयभावं गतेन मरणम् । उभयत्रोरसोनाड्यौ वातवहे
<>अपस्तम्भौ नाम, तत्र वातपूणकोष्ठतया कासश्वासाभ्यां च
[Page1915-b+ 38]
<>मरणम् । एवमेतान्युदरोरसोर्द्वादश मर्माणि व्याख्यातानि ।
<P>अत ऊर्द्ध्वं पृष्ठमर्माण्यनुव्याख्यास्यामः । तत्र पृष्ठवंशमु-
<>भयतः प्रतिश्रोणीकाण्डमस्थिनी कोटीकतरुणे नाम मर्मणी,
<>तत्र शोणितक्षयात् पाण्डुर्व्विवर्णो हीनरूपश्च म्रियते ।
<>पार्श्वजघनबहिर्भागे पृष्ठर्वशमुभयतो नातिनिम्ते कुकुन्दरे
<>नाम मर्मणो, तत्र स्पर्शाज्ञानमधः काये चेष्टोपघातश्च ।
<>श्रोणीकाण्डयोरुपर्य्याशयाच्छादनौ पार्श्वान्तरप्रतिबद्धौ
<>नितम्बौ नाम, तत्राधःकायशोषो दौर्ब्बल्याच्च मरणम् ।
<>अधःपार्श्वान्तरप्रतिबद्धौ जघनपार्श्वमध्ययोसिर्य्यगूर्द्धं च
<>जघनात् पार्श्वसन्धी नाम, तत्र लोहितपूर्णकोष्ठतया
<>म्रियते । स्तनमूलादुभयत पृष्ठवं शस्य वृहती नाम,
<>तत्र शोणितातिप्रवृत्तिनिमित्तैरुपद्रवैर्म्रियते । पृष्ठेपरि-
<>पृष्ठवंशमुभयतस्त्रिकसम्बद्धे अंसफलके नाम, तत्र षाह्वोः
<>स्वापः शोषोवा । बाहुभूर्द्धग्रीवामध्येऽसंपीठस्कन्धनिब-
<>न्धनावंसौ नाम, तत्र स्वब्धबाहुता । एवमेतानि चतुर्द्दश
<>पृष्ठमर्माणि व्याख्यातानि ।
<P>अत ऊर्द्ध्वं जत्रुगतानि व्याख्यास्यामः । तत्र कण्ठ-
<>नाडीमुभ्यत्श्चतस्रो धमन्यो द्वे नीले, द्वे च मन्ये, व्यत्या-
<>सेन तत्र मूकता स्वरवैकृतभरसग्राहिता च । ग्रीवाया-
<>मुभयतश्चतस्रः सिरामातृकाः तत्र सद्योमरणम् । शिरो-
<>ग्रोवयोः सन्धाने कृकाटिके नाम, तत्र चलमूर्द्धता ।
<>कर्ण्णपृष्ठतोऽधः संश्रिते विधुरे नाम, तत्र बाधिर्य्यम् ।
<>घ्राणमार्गमुभयतः स्रोतोमार्गं प्रतिबद्धे अभ्यन्तरतः फणे
<>नाम, तत्र गन्धाज्ञानम् । भ्रूपुच्छान्तयोरधोऽक्ष्णीर्बाह्यतो
<>ऽपाङ्गौ नाम, तत्रान्ध्यं दृष्ठ्युपघातो वा । भ्रुवोरुपरि निम्न
<>योरावर्त्तौ नाम, तत्रान्ध्यं दृष्ट्युपधातश्च । भ्रुवोः पुच्छा-
<>न्तयोरुपरि कर्णललाटयोर्मध्ये शङ्घौ नाम, तत्र सद्यो
<>मरणम् । शङ्खयोरुपरि केशान्त उत्क्षेपौ नाम, तत्र
<>सशल्यो जीवति पाकात् पतितशल्यो वा नोद्धृतशल्यः ।
<>भ्रुबोर्मध्ये स्थपनी नाम, तत्रोत्क्षेववत् । पञ्च सन्धयः
<>शिरसि विभक्ताः सीमन्ता नाम, तत्रोन्मादभयचित्तनाशै-
<>र्मरणम् । घ्राणश्रोत्राक्षिजिह्वासन्तर्पणीनां सिराणां
<>मध्ये सिरासन्निपातः शृङ्गाटकानि, तानि चत्वारि
<>मर्माणि तत्रापि सद्योमरणम् । मस्तकाभ्यन्तरोपरिष्टात्
<>सिरासन्धिसन्निपातो रोमावर्त्तोऽधिपतिः, तत्रापि सद्यो-
<>मरणम् । एवमेतानि सप्तत्रिंशदूर्द्धजत्रु गतानि मर्माणि
<>व्याख्यातानि ।
<>भवन्ति चात्र । ऊर्व्यः शिरांसि विटपे च सकक्षपार्श्वे
[Page1916-a+ 38]
<>एकैकमङ्गुलमिताः स्तनपूर्व्वमूलम् । विद्ध्यङ्गुलद्वयमितं
<>मणिवन्धगुल्फं त्रीण्येव जानु सपरं सह कूर्पराभ्याम् ।
<>हृद्वस्तिकूर्च्चगुदनाभि वदन्ति मूर्द्ध्नि चत्वारि पञ्च च गले
<>दश यानि च द्वे । तानि स्वपाणितलकुञ्चितसंमितानि
<>शेषाण्यवेहि परिविस्तरतोऽङ्गुलार्द्धम् । एतत्प्रमाणमभि-
<>वोक्ष्य वदन्ति तज्ज्ञाः शस्त्रेण कर्म करणं परिहृत्य मर्म ।
<>पार्श्वाभिघातितमपीह निहन्ति मर्म तस्माद्धि मर्मसदनं
<>परिवर्जनीयम् । छिन्नेषु पाणिचरणेषु सिरा नराणां
<>सङ्कोचमीयुरसृगल्पमतो निरेति । प्राप्यामितव्यसनमुग्र-
<>मतो मनुष्याः संछिन्नशाखतरुवन्निधनं न यान्ति । क्षिप्रेषु
<>तत्र सतलेषु हतेषुरक्तं गच्छत्यतीव पवनश्च रुजं करोति ।
<>एवं विनाशमुपयान्ति हि तत्र विद्धा वृक्षा इवायुधविघात-
<>निकृत्तमूलाः । तस्मात्तयोरमिहतस्य तु पाणिपादं
<>छेत्तव्यमाशु मणिबन्धनगुलफदेशे । मर्माणि शल्यविषया-
<>र्द्धमुदाहरन्ति यस्माच्च मर्मसु हता न भवन्ति सद्यः ।
<>जीवन्ति तत्र यदि वैद्यगुणेन केचित्ते प्राप्नुवन्ति विकल-
<>त्वमसंशयं हि । सम्भिन्नजर्ज्जरितकोष्ठशिरःकपाला
<>जीवन्ति शस्त्रविहतैश्च शरीरदेशैः । छिन्नैश्च सक्थिभुज-
<>पादकरैरशेषैर्येषां न मर्म्मपतिता विविधाः प्रहाराः ।
<>सोममारुततेजांसि रजःसत्वतमांसि च मर्मसु प्रायशः
<>पुंसां भूतात्मा चावतिष्ठते । मर्मस्वभिहतास्तस्मान्न
<>जीवन्ति शरीरिणः । इन्द्रियार्थेष्वसम्प्राप्तिर्मनोबुद्धि-
<>विपर्य्ययः । रुजश्च विविधास्तीव्रा भवन्त्याशुहरे हते ।
<>हते कालान्तरघ्ने तु ध्रुवो धातुक्षयो नृणाम् । ततो धातु
<>क्षयाज्जन्तुर्व्वेदनाभिश्च नश्यति । हते वैकल्य जनने केवलं
<>वैद्यनैपुणात् । शरीरं क्रियया युक्तं विकलत्वमवाप्नु-
<>यात् । विशल्यघ्नेषु विज्ञेयं पूर्व्वोक्तं यच्च कारणम् । रुजा-
<>कराणि मर्माणि क्षतानि विविधा रुजः । कुर्वन्त्यन्ते च
<>कैकल्यं कुवैद्यवशगो यदि । छेदभेदाभिघातेभ्यो दहनाद्दा-
<>रणादपि । उपघातं विजानीयान्मर्मणान्तुल्यलक्षणम् ।
<>मर्माभिघातश्च न कश्चिदस्ति योऽल्पयो वापि निरत्ययो
<>पा । प्रायेण मर्मस्वभिताडितास्तु वैफल्यमृच्छन्त्यथ वा
<>म्रियन्ते । मर्माण्यधिष्ठाय हि ये विकारा मूर्च्छन्ति काये
<>विविधा नराणाम । प्रायेण ते कृच्छ्रतमा भवन्ति नरस्य
<>यत्नैरपि साध्यमानाः” ।
<>अथातः सिरावर्णनविभक्ति नाम शारीरं व्याख्यास्यामः ।
<>सप्त सिराशतानि भवन्ति । याभिरिदं शरीरमाराम
<>दूष जलप्रचारिणीभिः केदार इव च कुल्याभि-
[Page1916-b+ 38]
<>रुपस्निह्यतेऽनुगृह्यते चाकुञ्चनप्रसारणादिभिर्विशैषैः ।
<>द्रुमपत्रसेवनीनामिव च तासां प्रतानास्तासां नाभि-
<>मूलं ततश्च प्रसरन्त्यूर्द्ध्वमधस्तिर्य्यक् च । भवतश्चात्र याव-
<>त्यस्तु सिराः काये सम्भवन्ति शरीरिणाम् । नाभ्यां सर्व्वा
<>निबद्धास्ताः प्रतन्वन्ति समन्ततः । नाभिस्थाः प्राणिनां
<>प्राणाः प्राणान्नाभिर्व्युपाश्रिता । सिराभिरावृता नाभि-
<>श्चक्रनाभिरिवारकैः । तासां मूलसिराश्चत्वारिं शत्तासां वात-
<>वाहिन्यो दश, पित्तवाहिन्यो दश, कफवाहिन्यो दश, दश
<>रक्तवाहिन्यः । तासान्तु वातवा हिनीनां वातस्थानगतानां
<>पञ्चसप्ततिशवं भवति तावत्य १७५ एव पित्तवाहिन्यः
<>पित्तस्थाने । कफवाहिन्यश्च १७५ कफस्थाने रक्तवाहि-
<>न्यश्च १७५ यकृत्प्लोह्नोः, एवमेतानि सप्त सिराशतानि ।
<>तत्र वातवाहिन्थः सिरा एकस्मिन् सक्थ्नि पञ्चविंशतिः ।
<>एतेनेतरसक्थि २५ बाहू ५० च व्याख्यातौ । विशेषतस्तु
<>कोष्ठे चतुस्त्रिंशत्तासां गुदमेढ्राश्रिताः श्रोण्यामष्टौ द्वे द्वे
<>पार्श्वयोः, षट् पृष्ठे, तावत्य ६ एव चोदरे, दशवक्षसि
<>एकचत्वारिशंज्जत्रुण ऊर्द्ध्वं, तासां चर्तुदश ग्रीवायाम् ।
<>कर्णयोश्चतस्रः । तव जिह्वायाम् । षड् नासिकायाम् । अष्टौ
<>तेत्रयोः । एवमेतत् पञ्चसप्तत्यधिकशतं वातवहानां
<>सिराणां व्याख्यातम्! एष एव विभागः शेषाणामपि ।
<>विशेषतस्तु पित्तवाहिन्यो नेत्रयोर्दश, कर्णयोर्द्वे, एवं
<>रक्तवहाः कफवहाश्च । एवमेतानि सप्त शिराशतानि
<>सविभागानि व्याख्यातानि” ।
<P>“अथातो धमनीव्याकरणं शरीरं व्याख्यास्यामः ।
<>चतुर्व्विंशतिर्धमन्यो नाभिप्रभवा अभिहिताः । तत्र केचि-
<>दाहुः सिराधमनीस्रोतसामविभागः सिराविकारा एव
<>धमन्यः स्रोतांसि चेति । तत्तु न सम्यक् । अन्या एव हि
<>धमन्यः स्रोतांसि च सिराभ्यः, कस्मात्? व्यञ्जनान्यत्वा-
<>न्मूलसन्नियमात् कर्मवैशेष्यादागमाच्च केवलन्तु परस्परसन्नि-
<>कर्षात् सदृशागमकर्मत्वात् सौक्ष्म्याच्च विभक्तकर्मणामप्य-
<>विभाग इव कर्मसु भवति ।
<P>तासान्तु नाभिप्रभवाणां धमनीनामूर्द्धगा दश, दश
<>चाधोगामिन्यः, चतस्रस्तिर्य्यग्गाः । ऊर्द्धगाः शब्दस्पर्शरूप-
<>रसगन्धप्रश्वासोच्छ्वासजृम्भितक्षुद्धसितकथितरुदितादीन् विशे-
<>षानभिवहन्त्यः शरीरं धारयन्ति । तास्तु हृदयमभिप्रप-
<>न्नास्त्रिधा जायन्ते तास्त्रिशत् । तासान्तु वातपित्तकफशो-
<>णितरसान् द्वे द्वे वहतस्ता दश, शब्दरूपरसगन्धानष्टाभि-
<>र्गृह्णीते । द्वाभ्यां भाषते च, द्वाभ्यां घोषं कूरोति, हाभ्यां
[Page1917-a+ 38]
<>स्वपिति, द्वाभ्यां प्रतिबुध्यते । द्वे चाश्रुवाहिन्यौ । द्वे
<>स्तन्यं स्त्रिया वहतः स्तनसंश्रिते । ते एव शुक्रं नरस्य
<>स्तनाभ्यामभिवहतः । तास्त्वेतास्त्रिंशत्सविभागा व्याख्याता
<>एताभिरूर्द्ध्वं नाभेरुदरपार्श्वपृष्ठोरःस्कन्धग्रीवाबाहवो धार्यन्ते
<>याप्यन्ते च ।
<P>भवति चात्र । ऊर्द्ध्वं गतास्तु कुर्व्वन्ति कर्माण्येतानि
<>सर्व्वशः । अधोगमास्तु वक्ष्यामि कर्म तासां यथायथम् ।
<P>अधोगमास्तु वातमूत्रपुरीषशुक्रार्त्तवादीन्यधो वहन्ति ।
<>तास्तु पित्ताशयमभिप्रपन्नास्तत्रस्थमेवान्नपानरसं विपक्व-
<>मौष्ण्याद्विवेचयन्त्योऽभिवहन्त्यः शरीरं तर्पयन्त्यर्पयन्ति
<>चोर्द्धवगतानां तिर्य्यग्गतानां रसस्थानञ्चाभिपूरयन्ति मूत्र-
<>पुरीषस्वेदांश्च विवेचयन्त्यामपक्वाशयान्तरे च त्रिधा जा-
<>यन्ते तास्त्रिंशत् । तासान्तु वातपित्तकफशोणितरसान् द्वे
<>द्वे वहतस्ता दश, द्वे अन्नवाहिन्यावन्त्राश्रिते, तोयवहे द्वे,
<>द्वे मूत्रवस्तिमभिप्रपन्ने मूत्रवहे, द्वे शुक्रवहे, द्वे शुक्रप्रादुर्भा-
<>वाय, द्वे विसगाय, ते एव रक्तमभिवहतो नारीणामार्त्तव-
<>संज्ञम् । द्वे वर्चोनिरसन्यौ स्थूलान्त्रप्रतिबद्धे । अष्टावन्या
<>स्तिर्यग्गानां धमनीनां स्वेदमर्पयन्ति । तास्त्वेतास्त्रिशत्
<>सविभागा व्याख्याताः एताभिरधोनाभेः पक्वाशयकटी-
<>मूत्रपुरीषगुदवस्तिमेढ्रसक्थोनि धार्यन्ते याप्यन्ते च ।
<P>भवति चात्र । अधोगमास्तु कुर्व्वन्ति कर्माण्येतानि
<>सर्वशः । तिर्य्यग्गाः संप्रवक्ष्यामि कर्म तासां यथायथम् ।
<P>तिर्य्यग्गानान्तु चतसृणां धमनीनामैकैका शतधा सह-
<>स्रधा चोत्तरोत्तरं विभज्यन्ते तास्त्वसंख्येयास्ताभिरिदं
<>शरीरं गवाक्षितं विबद्धमाततञ्च । तासां मुखानि रोम-
<>कूपप्रतिबद्धानि यैः स्वेदमभिवहन्ति रसञ्चापि सन्तर्पयन्त्य-
<>न्तर्बहिश्च, तैरेव चाभ्यङ्गपरिषेकावगाहालेपनवीर्य्याण्यन्तः-
<>शरोरमभिप्रतिपद्यन्ते त्वचि विपक्वानि, तैरेव स्पर्शसुखम-
<>सुखं वा गृह्णाति । तास्त्वेताश्चतस्रो धमन्यः सर्वाङ्गगताः
<>सविभाग व्याख्याताः ।
<P>भवतश्चात्र । यथा स्वभावतः खरनि मृणालेषु विसेषु
<>च । धसनीनां तथा खानि रसो यैरुपचीयते । पञ्चाभि-
<>भूतास्त्वथ पञ्चकृत्वः पञ्चेन्द्रियं पञ्चसु भावयन्ति । पञ्चे-
<>न्द्रियं पञ्चसु भावयित्वा पञ्चत्वमायान्ति विनाशकाले ।
<P>अत ऊर्द्ध्वं स्रोतसां मूलविद्धलक्षणमुपदेक्ष्यामः । तानि
<>तु प्राणान्नोदकरसरक्तमां समेदोमूत्रपुरोषशुक्रार्त्तववहानि,
<>येष्वधिकार एकेषां बहूनि । एतेषां विशेषा बहवः । तत्र
<>घाणवहे द्वे, तयोर्मूलं हृदयं रसवाहिन्यश्च धमन्यः । तत्र
[Page1917-b+ 38]
<>विद्धस्य क्रोशनविनमनमोहनभ्रमणवेपनानि मरणं वा
<>भवति । अन्नवहे द्वे, तयोर्मूलमामाशयः अन्नवाहिन्यश्च
<>धमन्यस्तत्र विद्धस्याध्मानं शूलान्नद्वेषौ छर्दिः पिपासान्ध्यं
<>मरणं वा । उदकवहे द्वे, तयोर्मूलं तालु क्लोम च । तत्र
<>विद्धस्य पिपासा सद्योमरणं च । रसवहे द्वे, तयोर्मूलं
<>हृदयं, रसबाहिन्यश्च धमन्यस्तत्र विद्धस्य शोषः प्राणवह-
<>विद्धवच्च मरणं तल्लिङ्गानि च । रक्तवहेद्वे, तयोर्मूलं यकृत्-
<>प्लीहानौ रक्तवाहिन्यश्च धमन्यस्तत्र विद्धस्य श्यावाङ्गता
<>ज्वरो दाहः पाण्डुता शोणितातिगर्भमरक्तनेत्रता
<>चेति । मांसवहे द्वे, तयोर्मूलं स्नायुत्वचं, रक्तवहाश्च धम-
<>न्यस्तत्र विद्धस्य श्वयथुर्मांसशोषः सिराग्रन्थयो मरणम् ।
<>मेदोवहे द्वे तयोर्मूलं कटीबुक्कौ च तत्र विद्धस्य स्वेदाग-
<>मनं स्निग्धाङ्गता तालुशोषः स्थूलशोफता पिपासा च ।
<>मूत्रवहे द्वे, तयीर्मूलं वस्तिमेढ्रञ्च तत्र विद्धस्याऽऽनद्धवस्तिता
<>मूत्रनिरोधः स्तब्धमेढ्रता च । पुरीषवहे द्वे, तयोर्मूलं
<>पक्वाशयो गुदञ्च तत्र विद्धस्याऽऽनाहो दुर्गन्धता ग्रथिता-
<>न्त्रता च । शुक्रवहे द्वे, तयोर्मूलं स्तनौ वृषणौ च तत्र
<>विद्धस्य क्लीवता चिरात् प्रसेको रक्तशुक्रता च । आर्त्तव-
<>वहे द्वे, तयोर्सूलं गर्भाशयः आर्त्तववाहिन्यश्च धमन्यस्तत्र
<>विद्धायां बन्ध्यात्वं मैथुनासहिष्णुत्वमार्त्तवनाशश्च । सेवनी-
<>च्छेदाद्रुजाप्रादुर्भावः । वस्तिगुदविद्धलक्षणं प्रागुक्तमिति ।
<>स्रोतोविद्धन्तु प्रत्याख्यायोपचरेदुद्धृतशल्यन्तु क्षतविधानेनो-
<>पचरेत् । मूलात् स्यादन्तरं देहे प्रसृतन्त्वभिवाहि यत् ।
<>स्रोतस्तदिति विज्ञेयं सिराधमनिवर्ज्जितम् ।” शारीकस्थाने
<P>एतच्च मनुष्यकायविषयं तुल्यप्रकरणे शा० ति० “पञ्च-
<>भूतात्मकं सर्व्वं चराचरमिदं जगत् । अचरा बहुधा
<>भिन्ना गिरिवृक्षादिभेदतः । चरास्तु त्रिविधाः
<>प्रोक्ता स्वेदाण्डजजरायुजाः । स्वेदजाः कृमि-
<>कीटाद्याः अण्डजाः पन्नगादयः । जरायुजा मनु-
<>ष्याद्यास्तेषु नॄणां निगद्यते । उद्भवः पुंस्त्रियोयोर्गे
<>शुक्राच्छोणितसंयुतात् । विन्दुरेको विशेद्गर्भमुभयात्मा
<>क्रमादसौ । रजोधिको भवेन्नारी भवेद्रेतोऽधिकः पुमान् ।
<>पूर्व्वकर्मानुरूपेण मोहपाशेन यन्त्रितः । कश्चिदात्मा
<>तदा तस्मिन् जीवभावं प्रपद्यते । अथ मात्राहृतैरन्न-
<>पानाद्यैःपोषितः क्रमात् । दिनात् पक्षात् ततो मासा-
<>द्वर्द्धते तत्त्वदेहवान् । दोषदूष्यैः सुखं प्राप्तोव्यक्तिं याति
<>निजेन्द्रियैः । वातपित्तकफाः दोषाः दूष्याः म्युः सप्त
<>धातवः । त्वगसृङ्मांसमेदोऽस्थिमज्जशुक्राणि तान् विदुः”
[Page1918-a+ 38]
<>इत्यन्तेन मनुष्याणामेव विशेष्योक्तेः । एतद्या० पदा०
<>“द्वाविंशती रजोभागाः शुक्रमात्राश्चतुर्द्दश । गर्भसंजनने
<>काले पुंस्त्रियोः सम्भवन्ति हि । नारी ग्जोऽधिकांशे
<>स्यान्नरः शुक्राधिकेऽशके । उभयोस्तुल्यसंख्वायां स्यान्न
<>पुंसकसम्भवः” इति । किन्तु पशुपक्ष्यादीनामपि यथा
<>सम्भवमस्थ्यादिसञ्चयोज्ञेयः । षट्त्वग्धारित्वन्तु अण्ड
<>जादीनामप्यस्ति “तस्य षोढा शरीराणि षट् त्वचोधार-
<>यन्ति च” या० व्या० “तस्यात्मनोयानि जरायुजाण्डजशरी-
<>राणि तानि प्रत्येकं षट्प्रकाराणि रक्तादिषड्घातु-
<>परिपाकहेतुभूतषडग्निस्थानयोगित्वेनेति” मिता० उक्तेः ।
<>चीयते कर्मभिः कर्मणि घञ् । १० स्वस्वादृष्टसञ्चितभोगायत-
<>नमात्रे च । वक्ष्यमाणचतुर्विधकायानां कर्मजत्वेन तथात्वम् ।
<P>ततश्च कायोद्विविधः चरोऽचरश्च । तत्र चरा-
<>स्त्रिविधाः स्वेदजाण्डजजरायुजभेदात् अचरा गिरि-
<>वृक्षभेदात् नानाविधाः प्रागुक्त शा० ति० वाक्यात् ।
<>एषाञ्चोत्पत्तिभेदात् चतुर्विधत्वम् यथोक्तं पदार्थादर्शे
<>“देहश्चतुर्विधोज्ञेयो जन्तोरुत्पत्तिभेदतः । उद्भिज्जः
<>स्वेदजोऽण्डोत्यश्चतुर्थस्तु जरायुजः” इति । उद्भिज्जशब्दे
<>११८० पृ० उद्भिज्जोत्पत्तिप्रकारो दर्शितः । चरेषु स्वेदजाः
<>“कृमिकीटपतङ्गाद्याः स्वेदजा नाम देहिनः” पदा-
<>दर्शोक्ता बोध्याः । तदुत्पत्तिप्रकारस्तत्रेवोक्तो यथा
<>“स्वेदजं स्विद्यमानेभ्यो भूभागेभ्यः प्रजायते” इति ।
<>एषां स्थिराणां चायोनित्वं प्रयोगसारे उक्तं यथा
<>“किन्त्वत्र स्वेदजा ये तु ज्ञेयास्ते चाप्ययोनिजाः ।
<>स्थिरा इव बायुभिन्नाश्चत्वारिंशत्सहस्रधा” । अण्ड-
<>जास्तु “अण्डजाः पक्षिणः सर्पा नक्रमत्स्याश्च कच्छ-
<>पा, इति तत्रोक्ताः बोध्याः । तेषादुत्पत्तिप्रकारो यथा ।
<>“अण्डजा वर्त्तुलीभूतात् शुक्रशोणितसंयुतात् । कालेन
<>भिन्नात् पूर्ण्णात्मा निगर्च्छन् प्रक्रमिष्यति” । जरायुजास्तु
<>मनुष्याद्याः गर्भाशयरूपचर्म्मवेष्टनजातत्वात् तेषां तथा-
<>त्वम् । ते च योनिजाः “योनिजाः प्राणिनोभिन्ना-
<>श्चतुःषष्टिसहस्रधा” इति तत्रोक्तेः । तथाऽन्येऽपि
<>अयोनिजाः देहाः सन्ति ते च अयोनिजशब्दे ३४७ पृ०
<>उक्ताः । तत्र मनुष्याणां कायस्य पाञ्चभौतिकत्वं तदुत्-
<>पत्तिप्रकारश्चयाज्ञ० मिता० दर्शितोयथा “सर्गादौ स
<>यथाऽऽकाशं वायुं ज्योतिर्जलम्महीम । सृजत्येकोत्तर-
<>गुणांस्तथाऽऽदत्ते भवन्नपि” या० । सृष्टिसमये स पर-
<>मात्मा यथाऽऽकाशादीन्, शब्दैकगुणं गगनम्, शब्द-
[Page1918-b+ 38]
<>स्पर्शगुणं पवनम्, शब्दस्पर्शरूपगुणन्तेजः शब्दस्पर्श-
<>रूपरसगुणवदुदकम्, शब्दस्पर्शरूपरसगन्धगुणां, जगती-
<>मित्येवमेकोत्तरगुणान् सृजति । तथात्मा जीवभावमापन्नो
<>भवन्नुत्पद्यमानोऽपि स्वशरीरस्यारम्भकत्वेनापि तानुपादत्ते
<>गृह्णाति । कथं शरीरारम्भकत्वं पृथिव्यादोनाम्? इत्यत
<>आह । “आहुत्याऽऽप्यायते सूर्य्यः सूर्य्याद्वृष्टिरथौषधिः ।
<>तदन्नं रसरूपेण शुक्रत्वमधिगच्छति” या० । यजमानैः प्रक्षि-
<>प्रयाऽऽहुत्या पुरोडाशादिरसेनाप्ययते सूर्य्यः सूर्य्याच्च
<>कालवशेन परिपकाज्यादिहवीरसाद्वृष्टिर्भवति । ततो
<>व्रीह्याद्योषधिरूपमन्नम् । तच्चान्नं सेवितं सत् रसरु-
<>धिरादिक्रमेण शुक्रशोणितभावभापद्यते । ततः किम्?
<>इत्याह “स्त्रीपुंसयोश्च संयोगे विशुद्धे शुक्रशोणिते । पञ्च
<>धातून् स्वयं षष्ठआदत्ते युगपत्प्रभुः” या० । ऋतुवेलायां
<>स्त्रीपुंसयोः संयोगे शुक्रञ्च शोणितञ्च शुक्रशोणितम्
<>तस्मिन् परस्परसंयुक्ते विशुद्धे “वातपित्तश्लेष्मदुष्टग्रन्थि
<>पूयक्षीणमूत्रपुरोषगन्धिरेतांस्य वीजानीति” स्मृत्यन्तरोक्त
<>दाषरहिते स्थित्वा पञ्च धातून् पृथिव्यादिपञ्चभूतानि
<>शरीरारम्भकतया स्वयं षष्ठश्चिद्धातुरात्मा प्रभुः शरीरा-
<>रम्भकारणादृष्टकर्म्मयोगितया समर्थो युगपदादत्ते भी-
<>गायतनत्वेन स्वीकरोति । तथा च शारीरके “स्त्रो-
<>पुंसयोः संयोगे योनौ रजसाभिसंसृष्टं शुक्रन्तत्क्षणमेव
<>सह भूतात्मना गुणैश्च सत्वरजस्तमोभिः सह वायुना
<>प्रेर्य्यमाणं गर्भाशये तिष्ठतीति” । किञ्च “इन्द्रियाणि मन-
<>प्राणोज्ञानमायुः सुखन्धृतिः । धारणा प्रेरणं दुःखमि-
<>च्छाहङ्कार एव च । प्रयत्न आकृतिर्वर्ण्णः स्वरद्वेषौ भवा-
<>भवौ । तस्यैतदात्मजं सर्वमनादेरादिमिच्छतः” या० । इन्द्रि
<>याणि ज्ञानकर्म्मोन्द्रयाणि वक्ष्यमाणानि । भनश्चोभय-
<>साधारणम् । प्राणोऽपानोव्यान उदानः समान इत्येव
<>म्पञ्चवृत्तिभेदभिन्नः शारीरोवायुः प्राणः, ज्ञानमवगमः,
<>आयुः कालविशषावच्छिन्नञ्जीवनम्, सुखं निर्वृतिः,
<>धृतिश्चित्तस्य स्थैर्य्यम्, धारणा प्रज्ञा मेधा च, प्रेरणं
<>ज्ञानकर्म्मोन्द्रियाणामधिष्ठातृत्वम्, दुःखमुद्वेगः, इच्छा-
<>स्पुहा अहङ्कारोऽहङ्कृतिः प्रयत्नः कृतिः आकृति-
<>राकारः, क्षर्णोगौरिमादिः, स्वरः षड्जगान्धारादिः,
<>द्वेषोवैरम्, भवः पुत्रपश्वादिविभवः, अभवस्तद्विपर्ययः,
<>तस्यानादेरात्मनोनित्यस्यादिमिच्छतः शरीरञ्जिघृक्षमाणस्व
<>सर्वमेतदिन्द्रियादिकमात्मजनितं प्राग्भवीयकर्मवीजजन्य-
<>मित्यर्थः । संयुक्तशुक्रशोणितस्य कायरूपपरिणतौ क्रम-
[Page1919-a+ 38]
<>माह “प्रथमे मासि सक्लेदभूतो धातुविमूर्च्छितः । मास्य-
<>र्बुदं द्वितीये च तृतायेऽङ्गेन्द्रियैर्युतः । असौ च चेतनः षष्ठो
<>धातुर्धातुविमूर्च्छितः” या० । धातुषु पृथिव्यादिषु मूर्च्छितो
<>लोलीभूतः क्षीरनीरवदेकीभूतैति यावत् । प्रथमे गर्भ-
<>मासे संक्लदभूतो द्रवरूपतां प्राप्तएवावतिष्ठते न कठिनतया
<>परिणमते । द्वितीये तु मास्यर्बुदमीषत्कठिनं मांसपिण्ड-
<>रूपम्भवति । अयमभिप्रायः--कोष्ठप्रवनजठरदहनाभ्यां
<>प्रतिदिनमीषदीषच्छोष्यमाणं शुक्रसम्पर्कसम्पादितद्रवीभावं
<>भूतजातं त्रिंशद्भिर्दिनैः काठिन्यमापद्यत इति । तथाच
<>शुश्रुते--“द्वितीये मासि शीतोष्णानिलैरभिपच्यमानो
<>भूतसंघातो घनोजायत” इति । तृतीये तु मास्यङ्गैरिन्द्रि-
<>यैश्च संयुक्तो भवति । किञ्च “आकाशाल्लाघवं सौक्ष्म्यं
<>शब्दं श्रोत्रं बलादिकम् । वायोश्च स्पर्शनं चेष्टां व्यूहनं
<>रौक्ष्यमेव च । पित्तात्तु दर्शनम्पक्तिमौष्ण्यं रूपं प्रका-
<>शिताम् । रसात्तु रसन शैत्यं स्नेहं क्लदं समार्दवम् ।
<>भूमेगन्धं तथा घ्राणं गौरवं मूर्त्तिमेव च । आत्मा गृह्ला-
<>त्यजः सर्वं तृतीये स्पन्दते ततः” या० । आत्मा गृह्णातीति
<>सर्वत्र सम्बध्यते । गगनाल्लघिमानं लङ्घनक्रियोपयोगि-
<>ताम्, सौक्ष्म्यं सूक्ष्मोक्षित्वम्, शब्दं विषयम्, श्रोत्रं
<>श्रवणेन्द्रियम्, बलं दार्ढ्यम्, आदिग्रहणात् शुषिरत्वं
<>विविक्ततां च । “आकाशाच्छब्दं श्रोत्रं विविक्ततां
<>सर्वच्छिद्रसमूहांश्चेति” गर्भांपनिषद्दर्शनात् । पवनात् स्पर्श-
<>नेन्द्रियम्, चेष्टाङ्ग्यनागमनादिकाम्, व्यूहनम् अङ्गानां
<>विविधं प्रसारणम्, रौक्ष्यं कर्कशत्वम्, चशब्दात्
<>स्पर्शं च । पित्तात्तेजसो दर्शनं चक्षुरिन्द्रियम्, पक्तिं
<>भुक्तस्यान्नस्य पचनम्, औष्ण्यम् उष्णस्पर्शत्वम्, अङ्गानां
<>रूपं श्यामिकादि प्रकाशितां भ्राजिष्णुताम् । तथा सन्ता-
<>पामर्षादि च, “शौर्यामर्षतैक्ष्ण्यं पक्त्यौष्ण्यं भ्राजि-
<>ष्णुतां सन्तापवर्णप्रकर्षरूपेन्द्रियाणि तैजसानीति” गर्भोप-
<>निषद्दर्शनात । एवं रसादुदकाद्रसनेन्द्रियम् शैत्यम-
<>ङ्गानां, स्नेहं स्निग्धताम्, मृदुत्वसहितं क्लेदमार्दताम्,
<>तया भूमेर्गन्धं घ्राणेन्द्रियं गरिमाणंमूर्त्तिं च । सर्वमेतत्
<>परमार्थतो जन्ममरणरहितोऽप्यात्मा तृतीये मासि गृह्णाति
<>ततश्चतुर्ये मासि स्पन्दते चलति । तथाच शारीरके
<>“तस्माच्चतुथ मासि चलनादावभिप्रायङ्करोतोति” । किं च
<>“दोहदस्याप्रदानेन मर्भोदोषमवाप्नुयात् । वैरूप्यं मरणं
<>वापि तस्मात्कार्यं प्रियं स्त्रियाः” । गर्भस्यैकं हृदयं गर्भि-
<>ण्याश्चापरमित्येवं द्विहृदयायाः स्त्रिया यदभिलषितन्तद्दो-
[Page1919-b+ 38]
<>हदम् । तस्याप्रदानेन गर्भोविरूपतां मरणरूपं वा दोष
<>प्राप्नोति तस्मात् तद्दोषपरिहारार्थं गर्भपुष्ट्यर्थं च गर्भिण्याः
<>स्त्रिया यत्प्रियमभिलषितं तत्सम्पादनीयम्” ।
<>किं च “स्थैर्यं चतुर्थे त्वङ्गानाम्पञ्चमे शोणितोद्भवः । षष्ठे
<>बलस्य वर्णस्य नखरोमणां च सम्भवः” या० । तृतीये मासि
<>प्रादुर्भूतस्याङ्गसंघस्य चतुर्थे मासि स्थर्यं स्थेमा भव-
<>ति । पञ्चमे लोहितस्योद्भव उत्पत्तिः । तथा षष्ठे बल-
<>वर्णकररुहरोम्णां सम्भवः । किं च “मनश्चेतन्ययुक्तो
<>ऽसौ नाडीस्नायुसिरायुतः । सप्तमे चाष्टमे चैव त्वग्मांम-
<>स्सृतिमानपि” या० । असौ पूर्वोक्तो गर्भः सप्तमे मासि मनसा
<>चेतनया च युक्तो नाडीमिर्वायुवाहिनीभिः, स्नायुभि-
<>रस्थिबन्धनैः सिराभिर्वातपित्तश्लेष्मवाहिनोभिश्च संयुतः ।
<>तथाऽष्टमे मासि त्वचा मांसेन स्मृत्या च युक्तो भवति ।
<>किं च “पुनर्द्धात्रीं पुनर्गर्भमोजस्तस्य प्रधावति । अष्टमे
<>मास्यतोगर्भोजातः प्राणैर्वियुज्यते” या० तथाष्टममासिकस्य
<>गर्भस्यौजः कश्चन गुणविशेषोधात्रीं गर्भं चप्रति पुनः पुन-
<>रतितरां चञ्चलतया शीघ्रं गच्छति । अतोऽष्टमे मासि
<>जातो गर्भः प्राणैर्विबुज्यते । अनेनौजःस्थितिरेव जीव-
<>नहेतुरिति दर्शयति । ओजःस्वरूपं च स्मृत्यन्तरे दर्शितम्
<>“हृदि तिष्ठति यत् शुद्धमीषदुष्णं सपोतकम् । ओजः शरीरे
<>संख्यातन्तन्नाशान्नाशमृच्छतीति” । किं च “नवमे दशमे
<>वापि प्रबलैः सूतिमारुतैः । निःसार्यते वाणैव यन्त्रच्छिद्रेण
<>सज्वरः” या० एवं प्रकारेण चतुरादिपरिपूर्णाङ्गेन्द्रियो
<>नवमे दशमे वापि मासेऽपिशब्दात् प्रागपि सप्तसे वाष्टमे
<>वा अत्यायासादिदोषवशात्, प्रबलसूतिहेतुप्रभञ्जनप्रेरितः
<>स्नाय्वस्थिचर्मादिनिर्मितवपुर्यन्त्रस्य छिद्रेण सूक्ष्मशुषिरेण
<>सज्वरो दुःसहदुःखेरभिभूयमानोनिःसार्यते धनुर्यन्त्रेण
<>सुधन्वप्रेरितवाणूइवातिवेगेन । निगमसमनन्तरञ्च बाह्य-
<>पवनस्पृष्टो नष्टप्राचीनस्मृतिर्भवति “जातःस वायुना स्पृष्टो
<>न स्मरतिवपूर्व जन्ममरणं कर्म च शुभाशुभमिति” निरुक्त-
<>स्याष्टादशेऽभिधानात्” ।
<P>पदार्थादर्शे योगार्ण्णवे त्वत्र विशेषौक्तो यथा “कललं चैक-
<>रात्रेण पञ्चरात्रेण बद्बुदस । शोणितं दशरात्रेण मांसपेशी
<>चतुर्द्दशे । घनमांसं च विंशाहे पिण्डीभावोपलक्षितम् ।
<>पञ्चविंशतिपूर्ण्णाहे कललमङ्कुरायते । एकमासे तु सम्पूर्ण्णे
<>पञ्च भूतानि धारयेत् । मासद्वये तु संप्ताप्ते शिरा मेदश्च
<>जायते । मज्जास्थि च त्रिभिर्मासैः केशाङ्गुल्यश्चतुर्यके ।
<>कर्ण्णाक्षिनासिकानां च रन्ध्रं मासे तु पञ्चमे । आस्य-
[Page1920-a+ 38]
<>रन्ध्रोदरं षष्ठे वायुरन्ध्नं तु मप्तमे सर्व्वाङ्गं सन्धिसम्पूर्ण्णं
<>मासैरष्टभिरिष्यते” ।
<P>तत्रैव अध्यात्मविवेके विशेषः । “द्रवत्वात् प्रथमे मासे-
<>कललाख्यं प्रजायते । द्वितीये तु धनः पिण्डः पेश्या
<>त्मा घनमर्वुदम् । पुंस्त्रीनपुंसकानान्तु प्रागवस्थाः क्रमा-
<>दिमाः । घृतीये त्वङ्कुराः पञ्च कराङ्घ्रिशिरसां मताः ।
<>अङ्गप्रत्यङ्गभागाश्च सूक्ष्माः स्युर्युगपत्तदा । विहाय श्मश्रु-
<>दन्तादीन् जन्मानन्तरसम्भ्रवान् । एषा प्रकृतिरन्या तु
<>विकृतिः सम्मता सताम् । चतुर्थे व्यक्तता तेषां भावानामपि
<>जायते” ।
<P>सुश्रुते तु कायोत्पत्तिप्रकारश्चेत्थमुक्तं यथा
<>“आयुर्वेदशास्त्रेष्वसर्व्वगताः क्षत्रेज्ञा नित्याश्च तिर्यग्योनिमा-
<>नुषदेवेषु सञ्चरन्ति धर्म्माधर्म्मनिमित्तं, तएतेऽनुमानग्राह्याः
<>परमसूक्ष्माश्चेतनावन्तः शाश्वता लोहितरेतसोः सन्नि
<>पातेष्वऽभिव्यज्यन्ते यतोऽभिहितं पञ्चमहाभूतशरीरसम-
<>वायः पुरुष इति । सं एव कर्म्मपुरुषश्चिकित्साधिकृतः” ।
<>इत्युपक्रम्य सात्विकराजसतामसगुणान् कर्म्मपुरुषस्योक्त्वा
<>पञ्चभूतकार्य्याणि शरोरे दर्शितानि यथा “आन्तरीक्षास्तु
<>शब्दः शब्देन्द्रियं सर्व्वच्छिद्रसमूहो विविक्तता च ।
<>वायव्यास्तु स्पर्शः स्पर्शेन्द्रियं सर्वचेष्टासमूहः सर्वशरीर-
<>स्पन्दनं लघुता च । तैजसास्तु रूपं रूपेन्द्रियं वर्ण्णः
<>प्नन्तापो भ्राजिष्णुता पक्तिरमर्षस्तैक्ष्ण्यं शौर्यञ्च । आप्यास्तु
<>रसो रसनेन्द्रियं सर्वद्रवसमूहो गुरुता शैत्यं स्नेहो रेतश्च ।
<>पार्थिवास्तु गन्धो गन्धेन्द्रियं सर्वमूर्त्तिसमूहो गुरुता
<>चेति । तत्र सत्वतमोबहुला आपः । तमोबहुला पृथि-
<>वीति । श्लोकौ चात्र भवतः । अन्योन्यानुप्रविष्टानि
<>सर्व्वाण्येतानि निर्दिशेत् । स्वे स्वे द्रव्ये तु सर्वेषां व्यक्तं
<>लक्षणमिष्यते”
<P>ततः शुक्रशोणितयोर्दोषगुणप्रदर्शनेन शुद्धयोस्तयोर्गर्भ-
<>हेतुत्वमुकं यथा-
<>“अथातः शुक्रशोणितशुद्धिनाम शारीरं व्याख्यास्यामः ।
<>वातपित्तश्लेष्मकुणपगन्धिग्रन्थिभूतपूतिपूयक्षीणमूत्रपुरीषग-
<>न्धिरेतसः प्रजोत्पादने न समर्थाभवन्ति । तेषु वातवर्णवेदनं
<>वातेन । पित्तवर्ण्णवेदनं पित्तेन । श्लेष्मवर्णवेदनं श्लेष्मणा ।
<>शोणितवर्प्पवेदनं कुणपगन्ध्यनल्पं रक्तेन । ग्रन्थिभूतं
<>श्लेष्मवाताभ्याम् । पूतिपूयनिभं पित्तश्लेष्मभ्याम् । क्षीणं
<>प्रागुक्त पित्तमारुताभ्याम् । मूत्रपुरीषगन्धि सन्निपातेनेति ।
<>तेषु कुणपगन्धि--ग्रन्थिभूत--पूतिपूय--क्षीण रेतसः कृच्छ्र-
[Page1920-b+ 38]
<>साध्याः । मूत्रपुरीषगन्धिरेतसस्स्वसाध्याः साध्यमन्यच्चेति”
<P>तत आर्त्तवदोषगुणादिकमुक्तं तच्च आर्त्तवशब्दे पृ० ८०८
<>दर्शितम् । “लब्धगर्भायाश्चैतेष्वहःसु लक्षणावटशुङ्गासह-
<>देवाविश्वानामन्यतमं क्षीरेणाभिषुत्य त्रींश्चतुरो वा विन्दून्-
<>दद्याद्दक्षिणे नासापुटे पुत्रकामायै न च तान्निष्ठीवेत्” ।
<>“ध्रुवञ्चतुर्ण्णां सान्निध्याद्गर्भः स्याद्विधिपूर्व्वकः । ऋतुक्षेत्रा-
<>म्बुवीजानां सामग्र्यादङ्कुरो यथा । एवं जातरूपवन्तो
<>महासत्वाश्चिरायुषः । भवन्त्यृणस्य मोक्तारः सुपुत्राः पुत्रिणे
<>हिताः । तत्र तेजोधातुः सर्ववर्ण्णानां प्रभवः स यदा
<>गर्भोत्पत्तावब्धातुप्रायो भवति तदा गर्भं गौरं करोति,
<>पृथिवीधातुप्रायः कृष्णं, पृथिव्याकाशधातुप्रायः कृष्णश्यामं,
<>तोयाकाशधातुप्रायो गौरश्यामम् । यादृग्वर्णमाहारमुप-
<>सेवते गर्भिणी, तादृग्वर्णप्रसवा भवतीत्येके भाषन्ते । तत्र
<>दृष्टिभागमप्रतिपन्नं तेजो जात्यन्धं करोति । तदेव रक्तानुगतं
<>रक्ताक्षं, पित्तानुगतं शुक्लाक्षं, वातानुगतं विकृताक्षमिति ।
<>भवन्ति चात्र । घृतपिण्डो यथैवाग्निमाश्रितः प्रविलीयते ।
<>विसर्पत्यार्त्तवं नार्य्यास्तथा पुंसां समागमे । वीजेऽन्तर्व्वा-
<>युना भिन्ने द्वौ जीवौ कुक्षिमागतौ । यमावित्यभिधीयेते
<>धर्म्मेतरपुरःसरौ । पित्रोरत्यल्पवीजत्वादासेक्यः पुरुषो
<>भवेत् । सशुक्रं प्राश्य लभते ध्वजोच्छ्रायमसंशयम् ।
<>यः पूतियोनौ जायेत स सौगन्धिकसंज्ञितः । स योनि-
<>शेफसोर्गन्धमाघ्राय लभते बलम् । स्वे गुदेऽब्रह्मचर्य्याद्यः
<>स्त्रीषु पुंवत् प्रवर्त्तते । कुम्भीकः स च विज्ञेयईर्ष्यकं
<>शृणु चापरम् । दृष्ट्वा व्यवायमन्येषां व्यवाये यः प्रव-
<>र्त्तते । ईर्ष्यकः स च विज्ञेयः षण्डकं शृणु पञ्चमम् ।
<>यो भार्य्यायामृतौ मोहादङ्गनेव प्रवर्त्तते । ततः स्त्री-
<>चेष्टिताकारो जायते षण्डसंज्ञितः । ऋतौ पुरुषवद्वापि
<>प्रवर्त्तेताङ्गना यदि । तत्र कन्या यदि भवेत् सा भवेन्नर-
<>चेष्टिता । आसेक्यश्च सुगन्धी च कुम्भोकश्चेर्ष्यकस्तथा ।
<>सरेतसस्त्वमी ज्ञेया अशुक्रः षण्डसज्ञितः ।
<P>अनया विप्रकृत्या तु तेषां शुक्रवहाः सिराः । हर्षात्
<>स्फुटत्वमायान्ति ध्वजोच्छ्रायस्ततो भवेत् । आहाराचार-
<>चेष्टाभिर्य्यादृशीभिः समन्वितौ । स्त्रीपुंसौ समुपेयाता
<>तयोः पुत्रोऽपि तादृशः । यदा नार्य्यावुपेयातां वृषस्यन्त्यौ
<>कथञ्चन । मुञ्चन्त्यौ शुक्रमन्योन्यमनस्थिस्तत्र जायते ।
<>ऋतुस्नाता तु या नारी स्वप्ने मैथुनमावहेत् । आर्त्तवं
<>वायुरादाय कुक्षौ गर्भं करोति हि । मासि मासि विव-
<>र्द्धेत गर्भिण्या गर्भलक्षणम् । कललं जायते तस्या बर्द्धितं
[Page1921-a+ 38]
<>पैतृकैर्गुणैः । सर्पवृश्चिककुष्माण्डधिकृताकृतयश्व ये । गर्भा-
<>स्त्वेते स्त्रियाश्चैव ज्ञेयाः पापकृता भृशम् । गर्भो वात-
<>प्रकोपेण दोहदे चावमानिते । भवेत् कुब्जः कुणिःपङ्गु-
<>र्मूको मिन्मिण एव च । मातापित्रोस्तु नास्तिक्याद-
<>शुभैश्च पुराकृतैः । वातादीनाञ्च कोपेन गर्भो विकृतिमा-
<>प्नुयात् । मलाल्पत्वादयोगाच्च वायोः पक्वाशयस्य च ।
<>वातभूत्रपूरीषाणि न गर्भस्थः करोति हि । जरायुणा
<>मुखे च्छन्ने कण्ठे च कफवेष्टिते । वायोर्मार्गनिरोधाच्च न
<>गर्भस्थः प्ररोदिति । निश्वासोच्छ्वाससङ्क्षोभस्वप्नान् गर्भोऽ-
<>धिगच्छति । मातुर्निश्वसितोच्छ्वाससङ्क्षोभस्वप्नसम्भवान् ।
<>सन्निवेशः शरीराणां दन्तानां पतनोद्भवौ । तलेष्वसम्भवो
<>यश्च रोम्णामेतत् स्वभावतः । भाविताः पूर्व्वदेहेषु सततं
<>शास्त्रबुद्धयः । भवन्ति सत्वभूयिष्ठाः पूर्व्वजातिस्मरा नराः ।
<>कर्म्मणा नोदितो येन तदाप्नोति पुनर्भवे । अभ्यस्ताः
<>पूर्व्वदेहे ये तानेव भजते गुणान्” ।
<P>अथातो गर्भावक्रान्तिशारीरं व्याख्यास्यामः । मौम्यं
<>शुक्रमार्त्तबमाग्नेयमितरेषामप्यत्र भूतानां सान्निध्यमस्त्य-
<>णुना विशेषेण परस्परोपकारात्परस्परानुग्रहात्परस्परानु-
<>प्रवेशाच्च ।
<>तत्र स्त्रीपुंसयोः संयोगे तेजः शरीराद्वायुरुदीरयति ।
<>ततस्तेजोऽनिलसन्निपाताच्छुक्रं च्युनं योनिमभिप्रतिपद्यते
<>संसृज्यते चार्त्तवेन । ततोऽग्निसोमसंयोगात् संसृज्य-
<>मानो गर्भो गर्भाशयमनुप्रतिपद्यते । क्षेत्रज्ञो वेदयिता
<>स्प्रष्टा घ्राता द्रष्टा श्रोता रसयिता पुरुषः स्रष्टा गन्ता
<>साक्षी धाता वक्ता योऽसावित्येवमादिभिः पर्य्यायवाचकै
<>र्नामभिरभिधीयते दैवसंयोगादक्षयोऽव्ययोऽचिन्त्यो भूता-
<>त्मना सहान्वक्षं सत्वरजस्तमोभिर्देवासुरैरपरैश्च भावैर्वा-
<>युनाभिप्रेर्य्यमाणो गर्भाशयमनुप्रविश्याबतिष्ठते तत्र शुक्र-
<>वाहुल्यात पुमान्, आर्त्तवबाहुल्यात् स्त्री, साम्यादुमयोर्न
<>पुंसकमिति । ऋतुस्तु द्वादशरात्रं भवति दृष्टार्त्तवः ।
<>अदृष्टार्त्तवाप्यस्तीत्येके भाषन्ते ।
<>भवन्ति चात्र । पीनप्रसन्नवदनां प्रस्विन्नात्ममुखद्विजाम् ।
<>नरकामां प्रियकथां स्रस्तकुक्ष्यक्षिमूर्द्धजाम् । स्फुरद्भुजकुच-
<>श्रोणिनाभ्यूरुजघनस्फिचम् । हर्षौत्सुक्यपराञ्चापि विद्या-
<>दृतुमतीमिति । नियतं दिवसेऽतीते सङ्कुचत्यम्बुजं यथा ।
<>ऋतौ व्यतीते नार्य्यास्तु योनिः संव्रियते तथा । मासे-
<>नोपचितं काले धमनीभ्यान्तदार्त्तवम् । ईषत् कृष्णं विग-
<>न्धञ्च वायुर्योनिसुखं नयेत् । तद्वर्षाद्द्वादशात्काले वर्त्तमान-
[Page1921-b+ 38]
<>मसृक् पुनः । जरापक्वशरीराणां याति पञ्चाशतः क्षयम् ।
<>युग्मेषु तु पुमान् प्रोक्तो दिवसेष्वऽन्यथाऽबला । पुष्प काले
<>शुचिस्तस्मादपत्यार्थी स्त्रियं व्रजेत् । तत्र सद्योगृहीतग-
<>भोया लिङ्गानि श्रमो ग्लानिः पिपासा सक्थिसदनं
<>शुक्रशोणितयोरनुबन्धः स्फुरणञ्च योनेः । स्तनयोःकृष्ण-
<>मुखता रोमराज्युद्गमस्तथा । अक्षिपक्ष्माणि चाप्यस्याः
<>संमोल्यन्ते विशेषतः । अकामतश्छर्दयति गन्धादुद्विजते
<>शुभात् । प्रसेकः सदनञ्चापि गर्भिण्या लिङ्गमुच्यते ।
<>तदा प्रभृत्येव व्यायामं व्यवायमपतर्पणमतिकर्षणम् दिवा-
<>स्वप्नं रात्रिजागरणम् शोकंयानारोहणं भयमुत्कुटासनं
<>चैकान्ततः स्नेहादिक्रियां शोणितमोक्षणं चाकाले वेगविधा-
<>रणं च न सेवेत । दोषाभिघातैर्गर्भिण्या यो यो भागः
<>प्रपीड्यते । स स भागः शिशोस्तस्य गर्भस्थस्य प्रपीड्यते ।
<>तत्र प्रथमे मासि कललं जायते । द्वितीये शीतोष्मानि-
<>लैरभिप्रपच्यमानानां महाभूतानां सङ्घातो घनः सञ्जायते
<>यदि पिण्डः पुमान्,स्त्री चेत्पेशी, नपुंसकं चेदर्बुदमिति ।
<>तृतीये हस्तपादशिरसां पञ्च पिण्डका निर्वर्त्तन्तेऽङ्गप्रत्य-
<>ङ्गविभागाश्च सूक्ष्मा भवन्ति । चतुर्थे सर्व्वाङ्गप्रत्थङ्गविभागः
<>प्रव्यक्ततरो भवति गर्भहृदयप्रव्यक्तभावाच्चेतनाघातुरभिव्य-
<>क्तो भवति, कस्मात्? तत्स्थानत्वात्तस्माद्गर्भश्चतुर्थे मास्यभि-
<>प्रायमिन्द्रयार्थेषु करोति द्विहृदयां च नारीं दौहदिनी-
<>माचक्षते । दौहदविमाननात् कुब्जं कुणिं खञ्ज जडं
<>यामनं विकृताक्षमनक्षं वा नारी सुतं जनयति । तस्मात्
<>सा यद्यदिच्छेत्तत्तस्यै दापयेत् । लब्धदोहदा हि वीर्य्य-
<>वन्तम् चिरायुषं च पुत्रं जनयति । भवन्ति चात्र ।
<>इन्द्रियार्थांस्तु यान् यान् सा भोक्तुमिच्छति गर्भिणी ।
<>गर्भाबाधभयात्तांस्तान भिषगाहृत्य दापयेत् । सा प्राप्त-
<>दौहदा पुत्रं जनयेच्च गुणान्वितम् । अलब्धदौहदा गर्भे
<>लभेतात्मनि वा भयम् । येषु येष्विन्द्रियार्थेषु दौहदे वै
<>विमानना । प्रजायेत सुतस्यार्त्तिस्तस्मिस्तस्मि स्तथेन्द्रिये ।
<>राजसन्दर्शने यस्या दौहदं जायत स्त्रियाः । अर्थ-
<>वन्तं महभिगं कुमारं सा प्रसूयते । दुकूलपट्टकौ-
<>शेयभूषणादिषु दौहदात् । अलङ्कारैषिणं पुत्रं ललितं
<>वा प्रसूयते । आश्रेमे, संयतात्मानं धर्म्मशीलं प्रसू-
<>यते । देवताप्रतिमायान्तु, प्रसूते पार्षदोपमम् । दर्शने
<>व्यालजातीनां हिंसाशीलं प्रसूयते । गोधामांसाऽशने
<>पुत्र सुषुप्सुं धारणात्मकम् । गवां मांसे च बलिनं
<>सर्व्वक्लेशसहन्तथा । माहिषेदौहदाच्छूरं रक्ताक्षं लोम-
[Page1922-a+ 38]
<>संयुतम् । वराहमांसात् स्वप्नालुं शूरं सञ्जनयेत्सुतम् ।
<>मार्भादुविक्रान्तजङ्घालंसदा वनचरं सुतम् । सृमराद्विग्न-
<>मनसं नित्यभीतं च तैत्तिरात् । अतोऽनुक्तेषु या नारी
<>समाध्यायति दौहदम् । शरीराचारशीलैः सा समानं
<>जनयिष्यति । कर्म्मणा नोदितं जन्तोर्भवितव्यं पुनर्भवेत् ।
<>यथा तथा दैवयोगाद्दौहदं जनयेद्धृदि ।
<P>पञ्चमे मनः प्रतिबुद्धतरं भवति । षष्ठे बुद्धिः । सप्तमे
<>सर्वाङ्गप्रत्यङ्गविभागः प्रव्यक्ततरः । अष्टमेऽस्थिरीभवत्योज-
<>स्तत्र जातश्चेन्न जीवेन्नैरृतभागत्वाच्च ततो बलिं मांसौ-
<>दनमस्मै दापयेत् । नवमदशमैकादशानामन्यतमे जायते
<>अतो, ऽन्यथा विकारी भवति ।
<>मातुस्तु खलु रसवहायां नाड्यां गर्भनाभिनाडी प्रतिबद्धा
<>सास्य मातुराहाररसवीर्य्यमभिवहति । तेनोपस्नेहेनास्या-
<>भिवृद्धिर्भवति । असञ्जाताङ्गप्रत्यङ्गप्रविभागमानिषेकात्-
<>प्रभृति सर्व्वशरीरावयवानुसारिणीनां रसवहानां तिर्य्य-
<>ग्गतानां धमनीनामुपस्नेहो जीवयति ।
<>गर्भस्य हि सम्भवतः पूर्व्वं शिरः सम्भवतीत्याह शौनकः
<>शिरोमूलत्वाद्देहेन्द्रियाणाम् । हृदयमिति, कृतवीर्य्यो
<>बुद्धेर्मनसश्च स्थान त्वात् । नाभिरिति पाराशर्य्यस्ततो हि
<>वर्द्धते देहो देहिनः । पाणिपादमिति मार्कण्डेयस्तन्मू-
<>लत्वाच्चेष्टाया गर्भस्य । मध्यशरीरमिति सुभूतिर्गौत-
<>मस्तन्निबद्धत्वात् सर्व्वगात्रसम्भवस्य । तत्तु न सम्यक्
<>सर्व्वाङ्गप्रत्यङ्गानि युगपत् सम्भवन्तीत्याह धन्वन्तरिर्गर्भस्य
<>सूक्ष्मत्वान्नोपलभ्यन्ते वंशाङ्कुरवच्चूतफलवच्च । तद्यथा
<>चूतफले परिपक्वे केशरभांसास्थिमज्जानः पृथग्दृश्यन्ते
<>कालप्रकर्षात्, तान्येव तरुणे नोपलन्यन्ते सूक्ष्मत्वात्तेषां
<>सूक्ष्माणां केशरादीनां कालः प्रव्यक्ततां करोति । एतेनैव
<>वंशाङ्कुरोऽपि व्याख्यातः । एबं गर्भस्य तारुण्ये सर्वेष्वङ्गप्रत्य-
<>ङ्गेपु सत्स्त्रपि सौक्ष्म्यादनुपलब्धिः । तान्येव कालप्रर्कषात्
<>प्रव्यक्तानि भवन्ति ।
<>तत्र गर्भस्यपितृजमातृजरसजात्मजसत्वजसात्म्यजानि शरीर-
<>लक्षणानि व्याख्यास्यामः । गर्भस्य केशश्मश्रुलोमास्थिनख-
<>दन्तशिरास्नायुधमनीरेतःप्रभृतीनि स्थिराणि पितृजानि ।
<>मांसशोणितमेदोमज्जहृनाभियकृत्प्लोहान्त्रगुदप्रभृतीनि मृ
<>दूनि मातृजानि । शरीरोपचयो बलं वर्णः स्थितिर्हा-
<>निश्च रसजानि । इन्द्रियाणि ज्ञानं विज्ञानमायुः सुखदुः-
<>खादिकान्यात्मजानि । सत्वजान्युत्तरं वक्ष्यामः । वीर्य्य-
<>मारोग्य बलवर्णौ मेधा च सात्म्र्यजानि ।
[Page1922-b+ 38]
<>तत्र यस्या दक्षिणे स्तने प्राक् पयोदर्शनं भवति दक्षिणाक्षिम
<>हत्त्वं च पूर्वं च दक्षिणं सक्थ्युत्कर्षति बाहुल्याच्चपुन्नामधे-
<>येषु द्रव्येषु दौहदमभिध्यायति स्वप्नेषु चोपलभते पद्मोत्प
<>लकुमुदाम्रातकादीनि पुन्नामान्येव, प्रसन्नमुखवर्णा च मवति
<>तां ब्रूयात् पुत्रमियं जनयिष्यतीति । तदुविपर्य्यये कन्याम् ।
<>यस्याः पार्श्वद्वयमुन्नतम्पुरस्तान्निर्गतमुदरं प्रागभिहितलक्षणं
<>च तस्या नपुंसकमिटि विद्यात् । यस्य मध्ये निम्नं
<>द्रोणीप्रभूतमुदरं सा युग्मं प्रसूते इति । भवन्ति चात्र-
<>देवताब्राह्मणपराः शौचाचारहिते रताः । महा-
<>गुणान् प्रसूयन्ते विपरीतास्तु निर्गुणान् । अङ्गप्रत्यङ्ग-
<>निर्वृत्तिः स्वभावादेव जायते । अङ्गप्रत्यङ्गनिर्वृत्तौ ये भबन्ति
<>गुणागुणाः । ते ते गर्भस्य विज्ञेयाधर्माधर्मनिमित्तजाः” ।
<P>एवं याज्ञवल्क्यसुश्रुतादिवाक्यैः कायस्य पाञ्च-
<>भौतिकत्वे स्थितेऽन्येऽपि भूतविशेषगुणादिभेदाः पदा-
<>र्थादर्शे उक्ता यथा । “अस्थि मांसं त्वचा स्नायूरोम
<>चैव तु पञ्चमम् । एते पञ्चविधा प्रोक्ता पृथिवी कठिना-
<>त्मिका । लाला मूत्रं तथा शुक्रं शोणितं मज्जपञ्चमम् ।
<>अपां पञ्च गुणा एते द्रवरूपाः प्रकीर्त्तिताः । क्षुधातृष्णा-
<>ऽऽमयं निद्रा आलस्यं क्षान्तिरेव च । उष्णात्मका गुणाएते
<>तेजसः परिकीर्त्तिताः । धावनं गमनं भुक्तिराकुञ्चन-
<>प्रसारणे । एते पञ्चगुणावायोः क्रियारूपा व्यवस्थिताः ।
<>रागद्वेषौ तथा लज्जा भयं मोहस्तथै च । व्योम्नः पञ्च
<>गुणा एते शून्याख्ये शुषिरात्मनि” । तत्रायं विशेषः
<>मनुष्यकायस्य पार्थिवत्वं, चन्द्रालोकस्थकायस्याप्यत्वं
<>सूर्य्यादिलोकस्थकायस्य तैजसत्वं वायुलोककायस्य वाय-
<>व्यत्वम् बाहुल्येन तत्तत्कायेष पृथिव्यादिगुणाधिक्यो
<>पलब्धेः । इतरभूतानान्तु उपष्टम्भकतामात्रं तदेतत्
<>गौत० सू० भाष्ययोर्निर्ण्णीतं यथा ।
<>“पार्थिवं गुणान्तरोपलब्धे” ३ अ० २८ सू०
<>तत्र मानुषं शरीरं पार्थिबम् । कस्मात्? गुणान्तरोपलब्धे ।
<>गन्धवती पृथिवी, गन्धवच्छरीरम्, अवादीनामगन्धत्वात्
<>तत्प्रकृत्यगन्धं स्यात् न त्विदमबादिभिरसंपृक्तया अथि-
<>व्यारब्धं चेष्टेन्द्रियार्थाश्रयभावेन कल्प्यत इत्यतः पञ्चानां
<>संयोगे सति शरीरं भवति भूतसंयोगीहि मिथः पञ्चानां
<>न निषिद्ध इति, आप्यतैजसवायव्यानि लोकान्तरे शरी-
<>राणि, तेष्वपि भूतसंयोगः पुरुषार्थतन्त्र इति स्थाल्यादि-
<>द्रव्यनिष्पत्तावपि निःसंशयं, नाबादिसंयोगमन्तरेण निष्प-
<>त्तिरिति । पार्थिवाप्यतैजसं तद्गुणोपलब्धेः, निश्वासो-
[Page1923-a+ 38]
<>च्छासोपलब्धेश्चातुर्भौतिकम्, गन्धक्लेदनव्यूहावकाशदानेभ्यः
<>पाञ्चभौतिकम्, त इमे सन्दिग्धा हेतव इत्यपेक्षितवान्
<>सूत्रकारः । कथं सन्दिग्धाः? सति च प्रकृतिभावे भूतानां
<>धर्मोपलब्धिः, असति च संयोगाप्रतिषेधात् सन्निहिता-
<>नामिति यथा स्थाल्यामुदकतेजोवाय्वाकाशानामिति,
<>तदिदमेकभूतप्रकृति शरीरनगन्धमरसमरूपमस्पर्शं च प्रकृत्य-
<>नुविधानात् स्यात् नत्विदमित्थंभूतम् तस्मात् पार्थिवं
<>गुणान्तरोपलब्धेः भा० ।
<P>“श्रुतिप्रामाण्याच” ३ अ० २९ सू०
<>“सूर्यंते चक्षुर्गच्छवात्” इत्यत्र मन्त्रे “पृथिवीं ते शरीरमिति”
<>श्रूयते तदिदं प्रकृतौ विकारस्य प्रलयाभिधानमिति “सूर्य्यं
<>ते चक्षुः स्तृणोमि” इत्यत्र मन्त्रान्तरे “पृथिवीं ते शरोरमिति”
<>श्रूयते, सेयं कारणाद्विकारस्य स्तृतिरभिधीयत इति,
<>स्थाल्यादिषु च तुल्यजातीयानामेककार्य्यारम्भदर्शनाद्भिन्न-
<>जातीयानामेककार्य्यारम्भानुपपत्तिः” वात्स्या० भा०
<>सां० सूत्रेषु च “पाञ्चभौतिकोदेहः” सू० पञ्चानां भूतानां
<>मिलितानां परिणामोदेह इत्येकीयमतम् । “चातुर्भौतिक-
<>मित्येके” सू० । आकाशस्यानारम्भकत्वमभिप्रेत्येदम् । एतच्च
<>चार्वाकादिप्तते तस्पते भूतचतुष्टयस्यैव स्वीकारात् चार्वाकशब्दे
<>विवृतिः । “ऐकभौतिकमित्यपरे” सू० । “पार्घिवमेव
<>शरीरमन्यानि भूतान्य, पष्टम्भकमात्राणि । अथवा ऐक
<>भौतिकमैकैकभौतिकमित्यर्थः ततश्च मनुष्यदेहे पार्थिवां-
<>शाधिक्येन पार्थिवता । चन्द्रादिलोकेषु अबाद्यंशाधिक्ये-
<>न आप्यत्वादि । हिमकरकसुवर्ण्णादीनामिव भूतान्तर-
<>संसर्गमात्रम्” भा० । ऊष्मजादिदेहानुक्त्वा “सर्व्वेषु पृथि-
<>व्येवोपादानम् असाधारण्यात् तद्व्यपदेशः पूर्व्ववत्” सू० ।
<>सर्व्वेष स्थावरास्थावरदेहेषु पृथिव्येवोपादानम् असाधा-
<>रण्यात् आधिक्यादिभिरुत्कर्षात् अत्रापि काये पञ्च-
<>चतुरादिभूतजत्वव्यपदेशः पूर्व्ववत् इन्द्रियाणां भौतिकत्व
<>वदुपष्टम्भमात्रेणेत्यर्थः” भा० ।
<>शा० सू० भाष्ययोश्च छा० उ० मांसादीनां पृथिव्यादिकार्य्यत्व
<>न्योक्त्याकयिस्य त्रैभौतिकत्वं व्यवस्थापित यथा
<>“मांसादि भौमं यथाशब्दमितरयोश्च” सू० । “भूमेस्त्रिवृत्-
<>कृतायाः पुरुषेणोपयुज्यमानायाः मांसादि कार्य्यं यथा-
<>शब्दं निष्पद्यते । तथाहि (छा०) श्रुतिः “अन्नमशितं त्रेधा
<>विधीयते तस्य यः स्थविष्ठोधातुस्तत्पुरीषं भवति, यो मध्यम
<>स्तन्मासं, योऽणिष्ठस्तन्मनः” इति । त्रिवृत्कृता भूमिरेवैषा
<>व्रीहियवाद्यन्नरूपेणाद्यते इत्यभिप्रायः । तस्याश्च स्थ-
[Page1923-b+ 38]
<>विष्ठं रूपं पुरीषभावेन बहिर्निर्गच्छति मध्यममध्यात्मं
<>मांसं वर्द्धयति अणिष्ठन्तु मनः । एवमितरवोरप्तेजसो-
<>र्यथाशब्द कार्य्यमवगन्तव्यम् । मूत्रं लोहितं प्राणश्चापां
<>कार्य्यम् । अस्थि मज्जा वाक् च तेजस इति । अत्राह यदि
<>सर्वमेव त्रिवृत्कृतं भूतभौतिकम् अविशेषश्रुते “तासां त्रिवृतं
<>त्रिवृतमेकैकामकरोदिति” किकृतस्तर्ह्ययं विशेषव्यपदेशः
<>इदं तेजः इमा आप इदमन्नमिति तथा ध्यात्ममिदमन्नस्याशि-
<>तस्य कार्य्यं मांसादि, इदमपां पोतानां कार्य्यं लोहितादि,
<>इदं तेजसोऽशितस्य कार्य्यं मज्जादि । अत्रोच्यते-
<>“वैशेष्यात्तु तदुवादस्तदुवादः” सू० । तुशब्देन नोदितं
<>दोषमपनुदति । विशेषस्य भावो वैशेष्यं भूयस्त्वमित्येतत् ।
<>सत्यपि त्रिवृत्करणे क्वचित् कस्यचिद्भूतधातोर्भूयस्त्वमुपल-
<>भ्यते । अग्नेस्तेजोभूयस्त्वम्, उदकस्याब्भूयस्त्वं, पृथिव्या
<>अन्नभूयस्त्वमिति व्यवहारप्रसिद्ध्यर्थं चैवं त्रिवृत्करणम् ।
<>व्यवहारश्च त्रिवृत्कृतरज्वुवदेकत्वापत्तौ सत्यां न भेदेन भूत-
<>त्रयगोचरोलोकस्य प्रसिद्ध्येत् । तस्मात् सत्यपि त्रिवृत्-
<>करणे वैशेष्यादेव तेजोबन्नविशेषवादो भूतभौतिकविषय
<>उपपद्यते” भा० ।
<P>उत्तरपादे च बाहुण्यात् देहस्व त्रैमौतिकत्वमुक्तं यथा ।
<P>“तदन्तरप्रतिपत्तौ रंहति संपरिष्वक्तः प्रश्ननिरूपणाव्याम्”
<>सू० । तदन्तर प्रतिपत्तौ देहाद्देहान्तरप्रतिपत्तौ देहवीजै-
<>र्भूतसूक्ष्मैः संपरिष्वक्तो गच्छतीत्यवगन्तव्यं कुतः? प्रश्ननि-
<>रूपणाभ्याम् । तथाहि प्रश्नः “वेत्थ यथा सौम्य! पञ्च-
<>म्यामाहुतावापः पुरुषवचसो भवन्तीति” । निरूपणं च प्रति-
<>वचनं द्युपर्जन्यपृथिवीपुरुषयोषित्सु पद्यस्वग्निष श्रद्धा-
<>मेघवृष्ट्यन्नरेतोरूपाः पञ्चाहुतीर्दर्शयित्वा “इति तु
<>पञ्चम्यामाहुतावापः पुरुषवचसो भवन्तीति” तस्मा-
<>दद्भिः परिवेष्टितो जीवोरह्तीति गम्यते । नन्वन्या
<>श्रुतिर्जलूकावत् पूर्व्वं देहं न मुञ्चति यावद्देहान्तरं
<>न क्रामतोति दर्शयति “तद्यया तृणजलायूकेति” । वत्रा-
<>प्यप्परिवेष्टितस्यैव जीवस्य कर्मोपस्थापितप्रतिपत्तव्यदेह
<>विषयभावनया दोर्धीभावमात्रं जलूकयोपमीयते इत्यविरोधः
<>एवं श्रुत्युक्ते देहान्तरपतिपत्तिप्रकारे सति याः पुरुषमतिप्र-
<>भवाः कल्पनाः व्यापिनां करणानामात्मनश्च देहान्तर-
<>प्रतिपत्तौ कर्मवशाद्वृत्तिलाभस्तत्र भवति, केवलस्येव वात्मनो
<>वृत्तिलाभस्तत्र भवति, इन्द्रियाणि तु देहवदमिनवान्येव
<>तत्र तत्र भोगस्थान उत्पद्यन्ते, मनएव वा केवद्भं भोग-
<>स्थानमभिप्रतिष्ठते, जीवएव वा उत्प्लुत्य देहाद्वेहान्तरं
[Page1924-a+ 38]
<>प्रतिपद्यते शुकैव वृक्षाद्वृक्षान्तरमित्येवमाद्याः ताः सर्वा-
<>एवानादर्त्तव्याः श्रुतिविरोधात् । ननूदाहृताभ्यां प्रश्न-
<>प्रतिवचनाभ्यां केवलाभिरद्भिः सपरिष्वक्तोरंहति इति
<>प्राप्नोति अप्शब्दश्रवणसामर्थ्यात् तत्र कथं सामान्येन
<>प्रतिज्ञायते? सर्वैरेव भूतसूक्ष्मैः संपरिष्रक्तोरंहतीत्यत
<>उत्तरं पठति ।
<P>“त्र्यात्मकत्वात्तुभूयस्त्वात् तद्व्यपदेशः” सू० । तुशब्देन
<>नोदितामाशङ्कामुच्छिनत्ति त्र्यात्मिकाह्यापः त्रिवृत्करणश्रुतेः
<>तास्वारम्भिकास्वप्स्वभ्युपगतास्वितरदपि भूतद्वयमवश्याभ्युपग-
<>न्तव्यं भवति त्र्यात्मकश्च देहःत्रयाणामपि तेजोबन्नानां तस्मि-
<>न् कार्य्योपलब्धेः पुनश्च त्र्यात्मकः त्रिधातुकत्वात् त्रिभिर्वात
<>पित्तश्लेष्माः । न स भूतान्तराणि प्रत्याख्याय केवलाभि
<>रद्भिरारब्धुं शक्यते । तस्माद्भूयस्त्वापेक्षोऽयमापः पुरुष-
<>वचस इति प्रश्नप्रतिवचनयोरप्शब्दो न कैवल्यापेक्षः । सर्व-
<>देहेषु हि रसलोहितादिद्रवभूयस्त्वं दृश्यते । ननु पार्थिवो
<>धातुर्भूयिष्ठो देहेषूपलभ्यते! नैष दोषः इतरापेक्षया अपां
<>बाहुल्यं मविष्यति, दृश्यते च शुक्रशोणि तलक्षणेऽपि देह-
<>वीजे द्रवद्रव्यबाहुल्यम् । कर्म च निमित्तं कारणं देहा-
<>न्तरा रम्भे, कर्माणि चाग्निहोत्रादीनि सोमाज्यपयःप्रभृति
<>द्रवद्रव्यव्यपाश्रयाणि, कर्मसमवायिन्यश्चापः श्रद्धाशब्दोदिताः
<>सह कर्मिभिर्द्युलोकाख्येऽग्नौ हूयन्त इति वक्ष्यति तस्माद-
<>प्यपां बाहुल्यप्रसिद्धिः । बाहुल्याच्चाप्शब्देन सर्वेषामेव
<>देहवीजानां भूतसूक्ष्माणामुपादानमिति निरवद्यम्” ।
<>तथा च त्रैभौतिकत्वं बाहुल्याभिप्रायेण ऐतरेयोपनिषदि
<>पाञ्चभौतिकत्वोक्तेः । यथा
<P>“एष ब्रह्मैष इन्द्र एष प्रजापतिरेते सर्वे देवा इमानि
<>च पञ्च महाभूतानि--पृथिवी वायुराकाश आपो ज्योतीं-
<>षीत्येतानोमानि च क्षुद्रमिश्राणीव वीजानीतराणि
<>चेतराणि चाण्डजानि च जारुजानि च स्वे दजानि चो-
<>द्भिज्जानि चाश्वा गावः पुरुषा हस्तिनो--यत् किञ्चेदं
<>प्राणि जङ्गमं च पतत्रि च यच्च स्थावरम्, सर्वं तत्
<>प्रज्ञानेत्रं प्रज्ञाने प्रतिष्ठितं प्रज्ञानेत्रो लोकः प्रज्ञा प्रतिष्ठा
<>प्रज्ञानं ब्रह्म” उप० ३ अ० ।
<P>“स एष प्रज्ञानरूप आत्मा ब्रह्म । अपरं सर्व्वशरी-
<>रस्थप्राणप्रज्ञात्मान्तःकरणोपाधिष्वनुप्रविष्टो जलभेदगतसूर्य-
<>प्रतिविम्बवद्धिरण्यगर्भः प्राणः प्रज्ञात्मा । एष एवेन्द्र
<>इन्द्रगुणवान् देवराजो वा । एषः प्रजापतिर्यः प्रथमजः
<>शरीरी, यतो सुखादिनिर्भेदद्वारेणाग्न्यादयो लोकपाला
[Page1924-b+ 38]
<>जाताः । सप्रजो वा एषः प्रजापतिरेष एष येऽप्येते
<>अग्न्यादयः सर्वे देवा एष एव । इमानि च सर्वशरीरो-
<>पादानभूतानि--पञ्च पृथिव्यादीनि महाभूतान्यन्नान्नहेत्वादि
<>लक्षणान्येतानि । किञ्चेमानि च क्षुद्रैरल्पकैर्मिश्राणि
<>सर्पादीनि । इवशब्दोऽनर्थकः । वीजानि कारणानि चेतराणि
<>चेतराणि च द्वैराश्येन चलाचलतया निर्दिश्यमानानि ।
<>कानि तानि? इत्युच्यन्ते--अण्डजानि पक्ष्यादीनि । जारु-
<>जानि जरायुजानि मनुष्यादीनि । स्वेदजानि यूकादीनि
<>उद्भिज्जानि च वृक्षादीनि । अश्वाः, गावः, मनुष्याः,
<>हस्तिनः । अन्यच्च यत्किञ्चिदिदं प्राणिजातम् । किं तत्?
<>जङ्गमं यच्चलति पद्भ्यां गच्छति । यच्च पतत्रि आकाशेन
<>पतनशीलम् । यच्च स्थावरमचलं सर्व्वं, तदशेषतः प्रज्ञा-
<>नेत्रम्--प्रज्ञप्तिः प्रज्ञा, तच्च ब्रह्मैव, नीयते सत्ता प्रा-
<>प्यते अनेनेति नेत्रं, प्रज्ञा नेत्रं यस्य तदिदं प्रज्ञानेत्रम् ।
<>प्रज्ञाने ब्रह्मण्युत्पत्तिस्थितिलयकालेषु प्रतिष्ठितं प्रज्ञाश्रय-
<>मित्यर्थः । प्रज्ञानेत्रो लोकः पूर्ववत् । प्रज्ञाचक्षुर्वा सर्व
<>एव लोकः । प्रज्ञा प्रतिष्ठा सर्व्वस्य जगतः । तस्मात् प्र-
<>ज्ञानं ब्रह्म । तदेतत् प्रत्यस्तमितसर्व्वोपाधिविशेषं सन्निर-
<>ञ्जनं निर्मलं निष्क्रियं शान्तमेकमद्वयं, नेति सर्व्वविशेषा-
<>पोहसंवेद्यं सर्व्वशब्दप्रत्ययागोचरं तदत्यन्तविशुद्धप्रज्ञोपाधि
<>सम्बन्धेन सर्व्वज्ञमीश्वरसंज्ञं भवति । सर्व्वसाधारणा-
<>व्याकृतजगद्वीजप्रवर्त्तकं नियन्तृत्वादन्तर्यामिसञ्ज्ञं भवति ।
<>तदेव जगद्वीजभूतबुद्ध्यात्माभिमानलक्षणहिरण्यगर्भसञ्ज्ञं
<>भवति । तदेवान्तरण्डोद्भूतप्रथमशरोरोपाधिमद्विराट्
<>प्रजापतिसञ्ज्ञं भवति । तदुद्भूताग्न्याद्युपाधिमद्देवता-
<>टिसञ्ज्ञं भवति । तथा विशेषशरीरोपाधिष्वपि ब्रह्मा-
<>दिस्तम्बपर्य्यन्तेष तत्तन्नामरूपलाभो ब्रह्मणस्तदेवैकं सर्व्वोपा-
<>धिभेदभिन्नं सर्वैः प्राणिभिस्तार्किकैश्च सर्व्वप्रकारेन ज्ञाय-
<>ते विकल्प्यते चानेकधा । एतमेके वदन्त्यग्निं मनुमन्ये
<>प्रजापतिम् । इन्द्रमेकेऽपरे प्राणमपरे ब्रह्म शाश्वतभि-
<>त्याद्या स्मृतिः” शाङ्करभाष्यम् ।
<P>कणादसूत्रवृत्त्योस्तु कायस्य पञ्चादिभौतिकत्व
<>निराकरणेन एकैकभूतारब्धत्वं व्यवस्थापितं यथा
<>“पृथिव्यादि कार्य्यद्रव्यं त्रिविधं--शरीरेन्द्रियविषयसंज्ञ-
<>कम्” क० सू० । तत्र शरीरत्वं प्रयत्नवदात्मसं योगा-
<>समवायिकारणवत्क्रियाबदन्त्यावयवित्वम् उपाधिभेदः
<>न तु शरीरत्वं जातिः पृथिव्यादिना परापरभावानुप-
<>प्रत्तेः” उपस्करवृत्तिः । तथा च शरीरत्वम् अन्त्यावय-
[Page1925-a+ 38]
<>विमात्रवृत्तित्वे सति चेष्टावद्वत्तिजाति मत्त्वं । हस्तत्व-
<>पृथिवीत्वद्रव्यत्वसत्तादिवारणाय सत्यन्तम् । घटत्वादिवार-
<>णाय चेष्टावद्वृत्तोति । घटशरीरसंयोगादिवारणाय
<>जातीति । मनुष्यत्वचैत्रत्वादिजातिमादाय मानुषादि-
<>शरोरे लक्षणसमन्वयः । वृक्षादावपि चेष्टा अस्त्येव
<>आध्यात्मिकवापुसम्बन्धातु अन्यथा भग्नक्षतसंरोहणादिकं
<>न स्यात् । कल्पभेदेन नृसिंहशरीरस्य नानात्वात् नृसिंह-
<>त्वजातिमादाय तत्र लक्षणसमन्वयः नतु शरीरत्वं जातिः
<>पृथिवीत्वादिना सङ्करात् नापि चेष्टाश्रयत्वम् मिश्चेष्ट-
<>शरोरेऽव्याप्तेः ।
<P>“इदानीं शरीरस्य त्रैभौतिकत्वचातुर्भौतिकत्वप्रवादं
<>निराकर्त्तुमाह” उपस्करवृत्तिः ।
<>“प्रत्यक्षाप्रत्यक्षाणां सयोगस्याप्रत्यक्षत्वात् पञ्चात्मकं न
<>विद्यते” सू०
<>“यदि गन्धक्लेदपाकव्यूहावकाशदानेभ्यः पाञ्चभौतिकं शरीरं
<>भवेत् तदाऽप्रत्यक्षं भवेत् यथा प्रत्यक्षाप्रत्यक्षाणां वायुवनस्प-
<>तीनां संयोगोऽप्रत्यक्षस्तथा शरीरमप्यप्रत्यक्षं स्यादिति दृष्टा-
<>न्तद्वारकं सूत्रं, पञ्चात्मकं न विद्यत इति शरीरमिति शेषः ।
<>क्लेदपाकादयस्तु उपष्टम्भकजलानलगता एव, चातुर्भौति-
<>कमप्येवम् । नन्वस्तु त्रैभौतिकम्, त्रयाणां भूतानां प्रत्य-
<>क्षत्वादिति चेन्न विजातीयारम्भस्य प्रतिषेधात् । एकस्य
<>गुणस्यावयविनि गुणानारम्भकत्वात् । तथा च यदि पृथिवी-
<>जलाभ्यामारम्भः स्यात्! तदा तदारब्धमगन्धमरसञ्च स्यात्!
<>एवं पृथिव्यनलाभ्यामगन्धमरूपमरसञ्च स्यात्! पृथिव्यनिला-
<>भ्यामगन्धमरसमरूपमस्णर्शञ्च स्यादित्याद्यूह्यम्” उ० वृत्तिः
<>“गुणान्तराप्रादुर्भावाच्च न त्र्यात्मकम्” सू० ।
<>“पृथिव्यप्तेजसां प्रत्यक्षाणामेवारब्धं शरीरं प्रत्यक्षं स्यादपि
<>यदि तत्र गुणान्तरं कारणगुणपूर्व्वकं प्रादुर्भवेत्, न त्वेत-
<>दस्ति एकस्य गन्धादेरनारम्भकत्वस्योक्तत्वात् तथाच न
<>त्र्यात्मकमपि शरीरं न रूपवद्भूतत्रयारब्धमपीत्यर्थः ।
<>कथं तर्ह्येकस्मिन्नेव शरीरे पाकादीनामुपलम्भः? इत्यत
<>आहं” वृत्तिः । “अणुसंयोगस्त्वप्रतिषिद्धः” सू० “मिथः
<>पञ्चानां भूतानां परस्परमुपष्टम्भकतया संयेगो न
<>निषिध्यते, किन्तु विजातीययोरण्वोर्द्रव्यं प्रत्यसमवायि-
<>कारणं संयोगो नेष्यते । तथाच तदुपष्टम्भात् पाकादीनां
<>शरीरे भवत्युपलम्भ इति तर्हि किंप्रकृतिकमिदं मानुषश-
<>रीरम्? इत्यत्र गोतमीयं सूत्रमुपतिष्ठते “पार्थिवं तद्वि-
<>शेषगुणोपलब्धेः” (पाठान्तरम्) पृथिवीविशेषगुणो गन्धो
[Page1925-b+ 38]
<>मानुषशरीरे आनाशमनपायी दृश्यते, पाकादयस्तु शुष्क-
<>शरीरे नोपलभ्यन्ते इति तेषामौपाधिकत्व गन्धस्य स्वा-
<>भाविकत्वमिति पार्थिवत्वव्यवस्थितेः” उपस्करवृत्तिः ।
<P>वेदान्तिनस्तु मनुष्यादिकायस्य पाञ्चभौतिकत्वमेव प्रति-
<>पेदिरे । तच्च प्रमेयविवरणोपन्यासे उक्तं तच्च ६६४ पृ०
<>दर्शितम् । चार्वाकास्तु कायस्यैव भोक्तृत्वं मन्यन्ते तन्मतं
<>तत्रैव निराकृतं तच्च ६६४ पृ० दर्शितम् ।
<P>अत्रेदमभिधीयते । प्राधान्येन यद्येकैकभूतारब्धत्वं तथापि
<>कस्य मानबदेहारम्भकत्वम् तद्विवेचनीयम् । प्रागुक्तसु-
<>श्रुतवाक्येन या० वाक्येन प्रत्यक्षेण अवरोहशब्दे ४४० पृ०
<>दर्शितशा० सूत्रभाष्येण वक्ष्यमाणैतरेयश्रुत्या च शुक्रशोणि-
<>तयोरेव योनिनिषेकेण चेतनाधिष्ठाने देहारम्भस्योक्त-
<>त्वात् शुक्रशोणितयोरुपादानत्वं युक्तं ताभ्यामेव देहा
<>रम्भणात् शुक्रशोणितोपादानवत्वात् देहस्याप्यत्वं शुक्रस्य
<>तैजसत्वात् तैजसत्वञ्च युक्तं, श्रुतौ “वेत्थ यथा सौम्य!
<>पञ्चम्यामाहुतावापः पुरुषवचसोभवन्तीति” प्रश्ने
<>“इति तु पञ्चम्यामाहुतावापः पुरुषवचसो भवन्तीति”
<>प्रतिवचने च छा० उ० पुरुषशब्दवाच्यदेहेन्द्रियसंघातस्य
<>अम्मयत्वमुक्तम् शुक्रस्य च ब्रीह्यन्नोपादनकत्वेन पार्थि-
<>वत्वमपि “आदित्याज्जायते वृष्टिर्वृष्टेरन्नं ततः प्रजाः”
<>इति मनुना प्राग्दर्शितेन याज्ञ० वचनेन च अन्नोपादान-
<>कत्वस्योक्त्या च पार्थिवत्वसिद्धेः । तथा च नूथस्त्वेन त्र्यत्म-
<>कत्वमेव मानवदेहानां युक्तम् अतएव “त्र्यात्मकत्वात्तुभूय-
<>स्त्वात्तद्व्यपदेशः” शा० सू० त्र्यात्मकत्वमेवोक्तं तेन पाञ्च-
<>भौतिकत्वोक्तिरितरभूतोपष्टम्भकतामात्राभिप्राया । श्रुत्या
<>बलवदागमेश्च विरोधात् कायस्य एकभूतारब्धावानुमानं
<>नरशिरःकपालशुचित्वानुमानवत् न प्रसरति । ६६४ पृ०
<>दर्शितविवरणोपन्यासोक्तदिशा पाञ्चभौतिकत्ववत् त्रैभौ-
<>तिकत्वस्याप्युपपत्तेरिति ।
<P>गर्भत उत्पत्तिप्रकारः ऐतरयोपनिषदि तद्भाष्ये च
<>दर्शितो यथा-
<>“पुरुषे ह वा अयमादितो गर्भो भवति । यदेतद्रेतस्तदेतत्
<>सर्वेभ्योऽङ्गेभ्यस्तेजः सम्भृतमात्मन्ये वात्मानं बिभर्त्ति । तद्यदा
<>स्त्रियां सिञ्चत्यथैतज्जनयति तदस्य प्रथमं जन्म ।
<P>तत् स्त्रिया आत्मभूयं गच्छति यथा स्वमङ्गं तथा ।
<>तस्मादेनां न हिनस्ति सास्यैतमात्मानमत्र गतं भावयति ।
<P>सा भावयित्री भावयितव्या भवति तं स्त्रीगर्भं बिभर्त्ति
<>सोऽग्र एव कुमारं जन्मनोऽग्रेऽधिभावयति । स यत् कुमार्
[Page1926-a+ 38]
<>जन्मनोऽग्रेऽधिभावयति आत्मानमेव तद्भावयत्येषां लोकानां
<>सन्तत्याएवं सन्तता हीमे लोकास्तदस्य द्वितीयं जन्म ।” उप०
<P>“वैराग्यहेतोरयमेवाविद्याकामकर्मवान् यज्ञादिकर्म कृत्वा
<>अस्माल्लोकाद्धूमादिक्रमेण चन्द्रमसम्प्राप्य क्षीणकर्मा वृष्ट्या
<>दिक्रमेणेमं लोकं प्राप्यान्नभूतः पुरुषेऽग्नौ हुतः ।
<>तस्मिन् पुरुषे ह वै अयं संसारी रसादिक्रमेणादितः
<>प्रथमं रेतोरूपेण गर्भो भवतीति तदाह तदेतत् पुरुषे
<>रेतस्तेन रूपेणेति । तच्चैतद्रेतोऽन्नमयस्य पिण्डस्य सर्वेभ्यः
<>अङ्गेभ्यो रसादिलक्षणेभ्यस्तेजः साररूपं शरीरस्य, सम्भृतं
<>परिनिष्पन्नं तत् पुरुषस्याऽऽत्मभूतत्वादात्मा । तमात्मानं
<>रेतोरूपेण गर्भीभूतमात्मानमात्मन्येव स्वशरीरे एव बिभर्त्ति
<>धारयति । तद्रेतो यदा यस्मिन् काले भार्य्या ऋतुमती
<>तस्यां योषाऽग्नौ स्त्रियां सिञ्चति । उपगच्छन्नथ तदैतद्रेत
<>आत्मनो गर्भभूतं जनयति पिता । तस्य सुरुषस्य स्थाना-
<>न्निर्गमनं रेतःसेककाले रेतोरूपेणास्य संसारिणः प्रथमं
<>जन्म प्रथमावस्थाभिव्यक्तिः ।
<>तदेतदुक्तं पुरस्तादसावात्माऽमुमात्मानमित्यादिना । तद्रे-
<>तो वस्यां स्त्रियां सिक्तं सत् तस्या आत्मभूयमात्माव्यति-
<>रेकतां यथा पितुरेवं गच्छति प्राप्नोति यथा स्वमङ्गं
<>स्तनादि तथा तद्वदेव । तस्माद्धेतोरेनां मातरं स गर्भो न
<>हिनस्ति पिटकादिवत् । यस्मात् स्तनादि स्व ङ्गवदात्मभूयं
<>गतं तस्रान्न हिनस्ति न बाधते इत्यर्थः । साऽन्तर्वत्नी एव-
<>मस्य भर्त्तुरात्मानमन्नात्मन उदरे प्रविष्टं गतं बुध्वा भावयति
<>वर्द्धयति परिपालयति गर्भविरुद्धाशनादिपरिहारमनुकूला-
<>शनाद्युपयोगञ्च कुर्वती । सा भावयित्री वर्द्धयित्री भर्त्तु-
<>रात्मनो गर्भभूतस्य भावयितव्या रक्षयितव्या च भर्त्रा
<>भवति । न ह्युपकारप्रत्युपकारमन्तरेण लोकेकस्वचित् केन-
<>चित् सम्बन्ध उपपद्यते । तं गर्भं स्त्री यथोक्तेन गर्भधा-
<>रणविधानेन बिभर्त्ति धारयति प्राग्जन्मनः । सा पिता
<>अग्र एव पूवमेव कुमारं जातमात्रं जन्मनोऽध्यूर्द्घञ्जन्मनो
<>जातं कुमारं जातकर्म्मादिना यद्भावयति तदात्मानमेव
<>भावयति पितुरात्मैव पुत्ररूपेण जायत । तथा ह्युक्तं
<>“पतिर्जायां प्रविशतःत्यादि” तत् किमर्थमात्मानं पुत्ररूपेण
<>जनयित्वा भावयति? उच्यते--एषां लोकानां सन्तत्यै
<>अविच्छेदायेत्यर्थः । विच्छिद्येरन् हीमे लोकाः पुत्रोत्पाद-
<>नादि यदि न कुर्य्युः ते च पुत्रोत्पादनादिकर्म्माऽविच्छेदेनै-
<>व सन्तता हि प्रबन्धरूपेण वर्त्तन्ते यस्मादिमे लोकास्त-
<>स्मात्तदविच्छेदाय तत्कर्त्तव्यं न मोक्षायेत्यर्थः । तदस्यं
[Page1926-b+ 38]
<>संसारिणः पुंसः कुमाररूपेण मातुरुदराद्यन्निर्गमनं तद्रे-
<>तोरूपापेक्षया द्वितोयं जन्मद्वितीयावस्थाभिव्यक्तिः अस्य
<>पितुः” शाङ्करभाष्यम् ।
<>स्थावराणामपि भोगायतनदेहवत्त्वमस्ति । तदेतदुद्भिज्जशब्दे
<>८०८ पृ० उक्तप्रायमपि सां० सू० प्र० भाष्ययोर्व्यक्तं दर्शितं
<>यथा । “न बाह्यबुद्धिनियमो वृक्षगुल्मलतौषधिवनस्पति-
<>तृणवीरुदादीनामपि भोक्तृभोगायतनत्वं पूर्ववत्” सू० ।
<>“न बाह्यज्ञानं यत्रास्ति तदेव शरीरमिति नियमः किन्तु
<>वृक्षादीनामन्तःसंज्ञानामपि भोक्तृभोगायतनं शरीरं
<>मन्तव्यम् । यतः पूर्व्ववत् पूर्वोक्तो यो भोक्त्रधिष्ठानं विना
<>मनुष्यादिशरीरस्य पूतिभावस्तद्वदेव वृक्षादिशरीरेष्वपि
<>शुष्कतादिकमित्यर्थः । तथा च श्रुतिः “अथ यदेकां शाखां
<>जीवो जहात्यथ सा शुष्यतीत्यादिरिति” । न बाह्य-
<>बुद्धिनियम इत्यशस्य पृथकसूत्रत्वेऽपि सूत्रद्वयमेकोकृत्येत्थ-
<>मेव व्याख्येयम् । सूत्रभेदस्तु दैर्घ्यभयादिति बोध्यम्” भा० ।
<>“स्मृतेश्च” सू० । “शरिरजैः कर्मदोषैर्याति स्थावरतां नरः ।
<>वाचिकैः पक्षिमृगतान् मानसैरन्त्यजातिताम्” इत्यादि-
<>स्मृतेरपि वृक्षादिषु भोक्तृभोगायतनत्वमित्यर्थः । ननु
<>वृक्षादिष्वप्येवं चेतनत्वेन धर्माधर्मोत्पतिप्रसङ्गस्तत्राह ।
<P>“न देहमात्रतः कर्माधिकारित्वं वैशिष्ट्यश्रुतेः” सू०
<>“न देहमात्रेण धर्माधर्मोत्पत्तियोग्यत्वं जीवस्य, कुतः?
<>वैशिष्ट्यश्रुतेः ब्राह्मणादिदेहविशिष्टत्वेनैवाधिकारश्रवणा-
<>दित्यर्थः” भा० ।
<P>तस्य कायस्य षाड्विध्यं सां० सू० भा० उक्तं यथा ।
<>“स्थूलशरीरगतं विशेषं प्रसङ्गादबधारयति” भा० । “ऊष्म-
<>जाण्डजजरायुजोद्भिज्जसाङ्कल्पिकसांसिद्धिकं चेति न निय-
<>मः” सू० । “तेषां खल्वेषां भूतानां त्रीण्येतवीजानि भवन्ति
<>अण्डजं जीवजमुद्भिज्जमिति” श्रुतावण्डजादिरूपं शरीर-
<>त्रैविध्य प्रायिकाभिप्रायेणोक्तं न तु नियमः । यत ऊष्म-
<>जादिषड्विधमेव शरीरं भवतीत्यर्थः । तत्रोष्मजा दन्दं-
<>शूकादयः । अण्डजाः पक्षिसर्पादयः । जरायुजा मनु-
<>ष्यादयः । उद्भिज्जा वृक्षादयः । सङ्कल्पजाः सनकादयः ।
<>सांसिद्धिका मन्त्रतपआदिसिद्धिजाः । यथा रक्तवीजशरी-
<>रोत्पन्नशरीरादयः इति” भा० ।
<P>कणादेन संक्षेपेण कायस्य योनिजायोनिजत्वभेदेन
<>द्वैविध्यमुक्तम् तच्च अयोनिजशब्दे ३४७ पृ० दर्शितम् ।
<>प्रकारान्तरेण कायस्य चातुर्विध्यमुक्तं सां० सू० भा० यया ।
<>“त्रिधा त्रयाणां व्यवस्था कर्मदेहोपभोगदेहोभयदेहाः”
[Page1927-a+ 38]
<>सू० त्रयाण मुत्तमाधममध्यमानं सर्वप्राणिनां त्रिप्र-
<>कारो देहविभागः, कर्मदेहभोगदेहोभयदेहा इत्यर्थः ।
<>तत्र कर्म्मदेहः परमर्षीणाम्, भोगदेह इन्द्रार्दनाम्, उभय
<>देहश्च राजर्षीणामिति । अत्र प्राधान्येन त्रिधा
<>विभागः । अन्यथा सर्वस्यैव भोगदेहत्वापत्तेः । चतुर्थमपि
<>शरीरमाह” भा० ।
<P>“न किञ्चिदप्यनुशयिनः” सू० । “विद्यादनुशयं द्वेष्यं
<>पश्चात्तापानुतापयोः” इतिवाक्यादनुशयो वैराग्यम् विर-
<>क्तानां शरीरमेतत्त्रयविलक्षणमित्यर्थः । यथा दत्ता-
<>त्रेयजडभरतादीनामिति” भा० ।
<P>सर्व्वेषु च कायेषु भोक्तुरधिष्ठानमेव तदारम्भे प्रयोजकं
<>तदेतत् सां० सू० भाष्ययोर्दर्शितं यथा
<P>“भोक्तु रधिष्ठानाद्भोगायतननिर्माणमन्यथा पूतिभावप्रस-
<>ङ्गात्” सू० ।
<P>“भोक्तुः प्राणिनो धिष्ठानाद्व्यापारादेव भोगायतनस्य
<>शरीरस्य निर्माणं भवति । अन्यथा प्राणव्यापाराभावे शुक्र-
<>शोणितयोः पूतिभावप्रसङ्गात् मृतदेहवदित्ययेः । तथा च
<>रससञ्चारादिव्यापारविशेषैः प्राणो देहस्य निमित्तकारणं
<>धारकत्वादिति भावः । ननु प्राणस्यैवाधिष्ठानत्वं सम्भ-
<>वति व्यापारवत्त्वात्, न प्राणिनः, कूटस्थत्वात् निर्व्या-
<>पारस्याधिष्ठाने प्रयोजनाभावाच्चेति तत्राह” भा० ।
<P>“भृत्यद्वारा स्वाम्यधिष्ठितिर्नैकान्तात्” सू० । “देहनिर्माणे
<>व्यापाररूपमधिष्ठानं स्वामिनश्चेतनस्येकान्तात् साक्षान्नास्ति,
<>किन्तु प्राणरूपभृत्यद्वारा, यथा राज्ञः पुरनिर्माण इत्यर्थः ।
<>तथा च प्राणस्याधिष्ठातृत्वं साक्षात्, पुरुषस्याधिष्ठातृत्वं
<>प्राणसंयोगमात्रेणेति सिद्धम् । कुलालादीनां घटादिनि-
<>र्माणेष्वप्येवम् । विशेषस्त्वय तत्र चेतनस्य बद्ध्यादेश्चाप्युप-
<>योगोऽस्ति बुद्धिपूर्वकसृष्टित्वादिति । यद्यपि प्राणाधि-
<>ष्ठानादेव देहनिर्माणं तथापि प्राणद्वारा प्राणिसंयोगोऽ-
<>प्यपेक्ष्यते पुरुषार्थमेव प्राणेन देहनिर्माणादित्याशयेन
<>भोक्तुरधिष्ठानादित्युक्तम्” भा० ।
<P>स च प्रकारान्तरेण द्विबिधः स्थूलसूक्ष्मभेदात् तत्र-
<>स्थूलकायोऽपि व्यष्टिसमष्टिभेदात् द्विविधः । तत्र व्यष्टि
<>कायोऽस्मदादीनां, तदुत्पत्तिप्रकारो विस्तरेण दर्शितः ।
<>समष्टिकायस्तु विराट्शब्दवाच्यः । तस्योत्पत्तिप्रकारः
<>संक्षेपेण ऐतरेयोपनिषदि तद्भाष्ये च दर्शितो यथा ।
<P>“स ऐक्षतेमे नु लोका लोकपालाम्नु सृजा इति ।
<>सोऽद्भ्य एव पुरुषं समुद्धृत्यामूर्च्छयत्” उपनि० ।
[Page1927-b+ 38]
<P>“सर्व्वप्राणिकर्म फलोपादानाधिष्ठानभूतान् चतुरो लो
<>कान् सृष्ट्वा स ईश्वरः पुनरेवैक्षत--इमे त्वम्भःप्रभृतयो
<>मया सृष्टा लोकाः परिपालयितृवर्जिता विनश्येयुः,
<>तस्मादेषां रक्षणार्थं लोकपालान् लोकानां पालयितॄन्
<>सृजे ऽहमिति । एवमीक्षित्वा सोऽद्भ्य एवाप्प्रधानेभ्यः
<>पञ्चभूतेभ्यो येभ्योऽम्भःप्रभृतीन् सृष्टवान् तेभ्य एवेत्यर्थः ।
<>पुरुषं पुरुषप्रकारं शिरःपाण्यादिमन्तं समुद्धृत्याद्भ्यः समु-
<>पादाय मृत्पिण्डमिव कुलालः पृथिव्या असूर्च्छयत् संमूर्च्छि-
<>तवान् सम्पिण्डितवान् स्वावयवसंयोजनेनेत्यर्थः” शाङ्क० भा०
<P>“तमभ्यतपत्तस्याऽभितप्तस्य मुखं निरभिद्यत यथाण्डम्,
<>मुखाद्वाग्वाचोऽग्निः, नासिके निरभिद्येतां, नासिकाभ्यां
<>प्राणः, प्राणाद्वायुः, अक्षिणी निरभिद्येताम्, अक्षिम्याञ्चक्षुश्च-
<>क्षुष आदित्यः, कर्ण्णो निरभिद्येतां, कर्ण्णाभ्यां श्रोत्रं श्रोत्रा-
<>द्दिशः, त्वङ्निरभिद्यत, त्वचो लोमानि, लोमभ्य ओष-
<>धिवनस्पतयो, हृदयं निरभिद्यत, नाभ्या अपानः, अपाना-
<>न्मृत्युः, शिश्नं निरभिद्यत, शिश्नाद्रेतो, रेतस आपः” उप० ।
<P>“तं पिण्डं पुरुषविधमुद्दिश्याभ्यतपत् तदभिध्यानं
<>सङ्कल्पं कृतवानित्यर्थः । “यस्य ज्ञानमयं तपः” इति श्रुतेः
<>तस्याभितप्तस्येश्वरसङ्कल्पेन तपसाभितप्तस्य पिण्डस्य मुखं निर-
<>भिद्यत मुखाकारं सुषिरमजायत । यथा पक्षिणोऽण्डं
<>निर्भिद्यते एवम् । तस्मान्निर्भिन्नान्मुखाद्वाक्करणमिन्द्रियं
<>निरवर्त्तत ततोवाचस्तदधिष्ठाताग्निर्लोकपालः । तथा
<>नासिके निरभिद्येताम्, नासिकाभ्यां प्राणः, प्राणा-
<>द्वायुरिति सव्व त्राधिष्ठानं करणं देवता च त्रयं क्रमेण
<>निर्भिन्नमिति । अक्षिणी कर्ण्णौ त्वक् । हृदयमन्तःकरणा-
<>धिष्ठानम् । मनोऽन्तःकरणम् । नाभिः सर्वप्राणनिबन्धन-
<>स्थानम् । तस्मादपानसंयुक्तत्वादपान इति पाय्विन्द्रिय-
<>मुच्यते । तस्याधिष्ठात्री देवता मृत्युर्यथान्यत्र तथा, शिश्नं
<>निरभिद्यत प्रजनेन्द्रियस्थानमिन्द्रियं, रेतोविसर्गार्थत्वात्स-
<>ह रेतसा उच्यते रेतस आपः इति” भा० ।
<P>एवं साधिदैवतेन्द्रियादिसृष्टिमुक्त्वा सृष्टदेवतानां यथा-
<>यतनं प्रवेशोऽपि तत्रोक्तो यथा
<P>“ता अब्रवीद्यथायतनं प्रविशतेति” उप० ।
<>“ता देवता ईश्वरोऽब्रवीत्--इष्टमासामिदमधिष्ठानमिति
<>मत्वा, सर्व्वोहि स्वयोनिषु रमन्ते, अतो यथाऽऽयतनं
<>यस्य यद्वदनादिक्रियायोग्यमायतनं तत्प्रविशेति” भा० ।
<P>“अग्निर्वाग्भूत्वा मुखं प्रायिशद्वायुः प्राणोभुत्वा नासिके
<>प्राविशदादित्यश्चक्षुर्भूत्वाऽक्षिणी प्राविशद्दिशः श्नोत्रं
[Page1928-a+ 38]
<>भूत्वा कर्ण्णौ प्राविशन्नोषधिवनस्पतयो लोमानि भूत्वा त्वचं
<>प्राविशन्, चन्द्रमा मनो भूत्वा हृदय प्राविशत् मृत्युरपानो
<>भूत्वा नाभिं प्राविशत् आपो रेतो भूत्वा शिश्नं प्रावि-
<>शत्” उपनि० ।
<P>“तथास्त्वित्यनुज्ञां प्रतिलभ्य ईश्वरस्य नगर्य्यामिव बला-
<>धिकृताः । अग्निर्वागभिमानी वागेव भूत्वा स्वां योनिं
<>मुखं प्राविशत्तथोक्तार्थमन्यत् । वायुर्नासिके । आदि-
<>त्योऽक्षिणो । दिशः कर्ण्णौ । औषधिवनस्पतयस्त्वचम् ।
<>चन्द्रमा हृदयम् । मृत्युर्नाभिम् । आपः शिश्नं
<>प्राविशन्” भा० ।
<>विस्तरस्तु भाग० २ स्क० १० अ० उक्तोयथा
<P>“पुरुषोऽण्डं विनिर्भिद्य यदासौ स विनिर्गतः । आ-
<>त्मनोऽयनमन्विच्छन्नपोऽस्राक्षीच्छुचिः शुचिः” ११ ।
<P>“उक्तमेवाध्यात्मादिविभागं प्रपञ्चयन् “यदुताहं त्वया
<>पृष्टो वैराजात् पुरुषादिदम् । यथासीत्तदुपाख्यास्ये” इति
<>प्रतिज्ञातं तदुत्पत्तिप्रकारमाह पुरुष इत्यादिना पुरुषो
<>वैराजः अण्डं विनिर्भिद्य पृथक्कृत्य विनिर्गतः पृथक्
<>स्थितैत्यर्थः अयनं स्थानमन्विच्छन् यतः शुचिः स्वयं
<>अतः शुचीः शुद्धाः अपः गर्भोदकसंज्ञाः अस्नाक्षीत्
<>ससर्ज” ११ श्रीधरः ।
<P>“तास्ववात्सीत् स्वसृष्टासु सहस्रं परिवत्सरान् ।
<>तेन नारायणो नाम यदापः पुरुषोद्भवाः” १२ ।
<P>“अप्सु निवासं नारायणनामनिरुक्त्या स्पष्टयति
<>तेन अप्सुवासेन, यत् यस्मात् पुरुषो नरः तस्मादुद्भवो यासां
<>तानारा आपोऽयनमस्य इति नारायण इत्यर्थः । तदुक्तं
<>“आपो नारा इति प्रोक्ता आपो वै नरसूनवः । अयनं
<>तस्य ताः पूर्व्वं तेन नारायणः स्मृतः इति” १२ श्रीधरः
<P>“द्रव्यं कर्म च कालश्च स्वभावो जीवएव च । यदनु-
<>ग्रहतः सन्ति न सन्ति यदुपेक्षया” १३ ।
<P>“तस्य प्रभावमाह द्रव्यमुपादानं कर्मादीनि निमि-
<>त्तानि, जीवो भोक्ता यस्याऽनुग्रहात् सन्ति कार्य्यक्षमा
<>भवन्तीत्यर्थः” १३ श्रोधरः ।
<P>“एको नानात्वमन्विच्छन् योगतल्पात् समुत्थितः ।
<>वीर्य्यं हिरण्मयं रेतो मायया व्यसृजत् त्रिधा” १४ ।
<P>“योगएव तल्पं शय्या तस्मात् । वीर्य्यं गर्मरूपं देहं
<>हिरण्मयमिव प्रकाशबहुलम्” १४ श्रीधरः ।
<P>“अधिदैवमथाध्यात्ममधिभूतमिति प्रभुः । अथैकं
<>पौरुषं वीर्य्य त्रिधाऽभिद्यत तच्छृणु” १५ ।
[Page1928-b+ 38]
<P>“तस्यैव प्रपञ्चः अधीत्यादिना” १५ श्रीधरः ।
<P>“अन्तःशरीर आकाशात् पुरुषस्य विचेष्टतः । ओजः
<>सहोबलं जज्ञे ततः प्राणो महानऽसुः” १६ ।
<P>“अन्तःशरीर यआकाशः तस्मात्, क्रियाशक्त्या तत्र
<>विविधं चेटमानस्य सतः, ओजः--इन्द्रियशक्तिः, सहो--मनः
<>शक्तिः, बलं--देहशक्तिः, ततः शक्त्यात्मकात् सूक्ष्माद्रूपात्
<>प्राणः सूत्राख्यः महान् सुख्यः असुः प्राणः सर्वे-
<>षाम्” १६ श्रीधरः ।
<P>“अनुप्राणन्ति यं प्राणाः प्राणन्तं सर्व्वजन्तुषु ।
<>अपानन्तमपानन्ति नरदेवमिवाऽनुगाः” १७ ।
<P>“महत्त्वं दर्शयति अन्विति यं प्राणन्तं चेष्टां कुर्व्वन्तं
<>प्राणा इन्द्रियाणि अनु पश्चात् प्राणन्ति चेष्टां कुर्व्वन्ति
<>अपानन्तं चेष्टां त्यजन्तं अनु अपानन्ति चेष्टां त्यजन्ति,
<>राजानमनु भृत्या इव” १७ श्रीधरः ।
<P>“प्राणेन क्षिपता क्षुत्तृडऽन्तराजायते विभोः । पिपा-
<>सतोजक्षतश्च प्राङ्मुखं निरभिद्यत” १८ ।
<P>“क्षिपता चालयता निमित्तेन क्षुत्तृडादिकन्तु विराड्
<>जीवाभेदेनोपासनार्थमुक्तम् आजायते स्म ततः जक्षतो
<>भक्षयितुमिच्छत इत्यर्थः प्राक् प्रथमं निरभिद्यत विभक्तम-
<>भूत्” १८ श्रीधरः ।
<P>“मुखतस्तालु निर्भिन्नं जिह्वा तत्रोपजायते । ततो
<>नानारसो जज्ञे जिह्वया योऽधिगम्यते” १९ ।
<HI>“तालु अधिष्ठानं, जिह्वा इन्द्रियं मानारसो विषयः
<>षरुणश्च देवता ज्ञातव्या एवं सर्व्वत्र अधिष्ठानमिन्द्रियं
<>देवता विषय इत्येतच्चतुष्टयमनुक्तमप्यूह्यम्” १९ श्रीधरः ।
<P>“विवक्षोर्मुखतो भूम्नो वह्निर्वाग्व्याहृतं तयोः । जले
<>वै तस्य सुचिरनिरोधः समजायत” २० ।
<P>“विवक्षोर्वक्तुभिच्छोर्मुखतएव वह्निर्देबता वाक् इन्द्रियं
<>व्याहृतं भाषणं तयोरिति इन्द्रियदैवताधीनत्वं कर्मणो
<>दर्शयति” २० श्री० ।
<HI>“नासिके निरभिद्येतां दोधूयति मभस्वति । तत्र
<>वायुर्गन्धवहो घ्राणोनसि जिघृक्षतः” २१ ।
<HI>“नभस्वति प्राणवायौ दोधूयति दोधूयमाने अत्यन्तं
<>प्रचलति सति । तत्र नसि नासिकायां वायुर्देवता गन्धं
<>वहतीति तथा, अनेन गन्धो विषयो दर्शितः घ्राण इन्द्रियं
<>जिघृक्षतः गन्धं गृहोतुमिच्छतः” २१ श्रीधरः ।
<HI>“यदात्मनि निरालोकमात्मानञ्च दिदृक्षतः । निर्भिन्ने
<>अक्षिणी तस्य ज्योतिश्चक्षुर्गुणग्रहः” २२ ।
[Page1929-a+ 38]
<HI>“निरालोकं प्रकाशशून्यम् आसीदिति शेषः निर्म-
<>क्षिकमितिवदव्ययीगावः । तदा आत्मानं देहं चकारा-
<>दन्यच्च वस्तु दिदृक्षतः अक्षिणी स्थानं ज्योतिरादित्यो
<>देवता, चक्षुरिन्द्रियं, ततो गुणस्य रूपस्य ग्रहोग्रहणम्
<>अनेन रूपं विषयो दर्शितः” २२ श्रीधरः ।
<P>“बोध्यमानस्य ऋषिभिरात्मनस्तज्जिघृक्षतः । कर्णौ
<>च निरभिद्येतां दिशः श्रोत्रं गुणग्रहः” २३ ।
<P>“ऋषिभिवेर्दैर्बोध्यमानस्य तदात्मनः प्रबोधनं ग्रहीतु-
<>मिच्छतः ततो गुणग्रहः शब्दग्रहणम्” २३ । श्रीधरः
<P>“वस्तुनो मृदुकाठिन्यलघुगुर्व्वोष्णशीतताम् । जिघृक्षत-
<>स्त्वङ् निर्भिन्ना तस्यां रोम महीरुहाः” २४ ।
<P>“मृदुत्वञ्च काठिन्यञ्च लघुत्वञ्च गुरुत्वञ्च आउष्णत्वञ्च
<>ईषदुष्णत्वं शीतताञ्चेत्यर्थः । यद्यप्यत्युष्णत्वमपत्वगीन्द्रिय-
<>विषयमेव तथापि तस्य जिघृक्षाभावात् ओष्णत्वमित्युक्तं
<>गुर्वुष्णेति पाठे वङादेशश्छान्दसः । वस्तुन एतान् धर्मान्
<>जिघृक्षतस्त्वङ्निर्भिन्ना त्वगिन्द्रियाधिष्ठानं चर्म जातमित्यर्थः ।
<>तस्यां रोमाणि, इन्द्रिवं, महोरुहाश्च देवता जाता वस्तुनि
<>हस्तेनोत्तोलिते लघुत्वगुरुत्वयोर्ज्ञानात्तयोरपि त्वगि-
<>न्द्रियविषयत्वमिति पौराणिकाः २४ । श्रीधरः ।
<P>“तत्र चान्तर्बहिर्वातस्त्वचालब्धगुणोवृतः” २५ ।
<>तत्र त्वचि अन्तर्बहिश्च वातो वायुर्वृतः आवृत्यस्थितः कर्त्तरि
<>निष्ठा । कथम्भूतः? त्वचा लब्धो गुणस्पर्शो येन । अयमर्थः
<>त्वगिन्द्रियमेव बहिःकण्डूतिसहितं स्पर्शं गृह्लत्रोमशब्दे-
<>नोच्यते । तत्र महीरुहाणां देवतात्वम् । अन्तर्बहिश्च स्पर्शं
<>गृह्णत् तदेव त्वक्शब्दे नोच्यते तत्र वातो देवता । तथाच
<>तृतीये वक्ष्यति “त्वचमस्य विनिर्भिन्नां विविशुर्धिष्ण्यमो-
<>षधीः । अंशेन लोमभिः कण्डूं यैरसौ प्रतिपद्यते ।
<>निर्भिन्नान्यस्य मर्माणि लोकपालोऽनिलोऽविशत् । प्राणि-
<>नांशेन संस्पशें येनासौ प्रतिपद्यते” इति । तत्र मर्मा-
<>णोति मर्मोपलक्षिता त्वगित्यथेः प्राणेनांशेनेति प्राण-
<>वायुना व्याप्तेन त्वगिन्द्रियेणेत्यर्थः । बह्वृचश्रुतौ त्वेक एवां-
<>शोनिर्दिष्टः “त्वङ्निरभिद्यत त्वचोलोमानि लोमभ्य
<>ओषधिवनस्पतय इति” २५ । श्रीधरः
<P>“हस्तौ रुरुहतुस्तस्य नानाकर्मचिकीर्षया । तयोस्तु
<>बलवानिन्द्र आदानमुभयाश्रयम्” २६ ।
<P>“रुरुहतुः निर्भिन्नौ बलमिन्द्रियम् इन्द्रो देवता तदुभ-
<>याश्रयम् आदानं कर्म” २६ । श्रीधरः
<P>“गतिं जिगीषतः पादौ रुरुहातेऽभिकामिकाम् ।
[Page1929-b+ 38]
<>पद्भ्यां यज्ञः स्वयं हव्यं कर्मभिः क्रियते नृभिः” । २७
<P>“अभिकामिक्ताम् अभीष्टां विहितामित्यर्थः । पद्भ्यां सह-
<>यज्ञो विष्णुरेव स्वयं तदधिष्टातृरूपेण स्थितः । कर्मभिरिति
<>गत्याख्यकर्मशक्तिरिन्द्रियमुक्तं हव्यं क्रियते इति गति-
<>प्राप्यं यज्ञार्थं द्रव्यं विषय इत्युक्तं नृभिरिति व्यष्टि-
<>जीवेष्वपीयमेव रीतिरिति दर्शयन्नराधिकारित्वं यज्ञादीनां
<>दर्शयति” २७ श्रीधरः ।
<P>“निरभिद्यत शिश्नोवै प्रजानन्दामृतार्थिनः । उप-
<>स्थ आसीत् कामानां प्रियं तदुभयाश्रयम्” २८ ।
<>“प्रजा अपत्यम् आनन्दोरतिः अमृतं स्वर्गादि तदर्थिनः
<>शिश्नोऽधिष्ठानम् उपस्थ इन्द्रियं प्रजापतिश्चासिदिति
<>ज्ञेयम् । तदुभयाश्रयम् इन्द्रियदेवताश्रयम् । कामानां
<>स्त्रीसम्भोगानां मम्बन्धि प्रियं सुखम्” २८ श्रीधरः
<P>“उत्सिसृक्षोर्धातुमलं निरनिद्यत वै गुदम् । ततः
<>पायुस्ततो मित्र उत्सर्ग उभयाश्रयः” २९ ।
<P>“धातुमलं भुक्तान्नादीनाम् असारांशं त्यक्तुमिच्छोः
<>गुदपायुमित्रोत्सर्गा अधिष्ठानेन्द्रियदेवताविषयाः” २९ श्री०
<P>“आसिसृप्सोः पुरःपुर्य्या नाभिद्वारमपानतः । तत्रा-
<>पानस्ततो मृत्युः, पृथक्त्वमुभयाश्रयम्” ३० ।
<P>“पुर्य्या देहात् पुरा देहान्तराणि आसिसृप्सोः सर्वतो
<>गन्तुमिच्छोः, निरभिद्यत इत्यनुषङ्गः । अपानतः अपग-
<>च्छतः पृथक्त्वंमरणं । नाभ्यादीन्यधिष्ठानादीनि नाभ्यां हि
<>प्राणापानयोर्बन्धविश्लेषे मृत्युरिति प्रसिद्धम्” ३० । श्री०
<P>“आदित्सोरन्नपानानामासन् कुक्ष्यन्त्रनाडयः । नद्यः
<>समुदाश्च तयोस्तुष्टिः पुष्टिस्तदाश्रये” ३१ ।
<P>“अन्नपानमादित्सोः संग्रहेच्छोः कुक्षिश्च अन्त्राणि च
<>नाड्यश्चासन् । तत्र कुक्षिरधिष्ठानम् । अन्त्राणि अन्नसंग्रहे-
<>करणम् इन्द्रियस्थानीयं, नाड्यस्तु पानसंग्रहे तयोर्नाड्यन्त्र-
<>वर्गयोः क्रमेण नद्यः समुद्राश्च देवते तुष्टिरुदरभरणं पुष्टिस्तु
<>रसपरिणामतः स्थौल्यं, तदाश्रये तदुभयनिमित्ते तत्रान्न-
<>संग्रहेच्छोः कुक्ष्यन्त्रसमुद्रतुष्टय इति चतुष्टयं, पेयसंग्र-
<>हेच्छोः कुक्षिनाडीनदीपुष्टय इति विवेकः” ३१ श्री०
<P>“निदिध्यासोरात्ममायां हृदयं निरभिद्यत । ततो-
<>मनश्चन्द्रैति सङ्कल्पः कामएव च” ३२ ।
<P>“निदिध्यासोर्नितरां चिन्तयितुमिच्छोः कामोऽभिलाषः
<>हृदयमनश्चन्द्रसङ्कल्पा अधिष्ठानादयः” ३२ श्रीधरः ।
<P>“त्वक्चर्ममांसरुधिरमेदोमज्जास्थिधातवः । भूम्यप्-
<>तेजोमयाः सप्त, प्राणोव्योमाम्ब वायुभिः” ३३ ।
[Page1930-a+ 38]
<P>“तदेवम् अधिदैवादिभेदं विभज्य उक्त्वा तदंशभूतानं
<>धात्वादीनां स्वरूपमाह त्वगिति द्वाभ्यां, त्वक्स्थूलं चर्म्म,
<>तदुपरिस्थितं सूक्ष्म, त्वगादयोऽस्थ्येन्ताद्वन्द्वैकवद्भावेन नि-
<>र्दिष्टाः सप्त ये धातवस्ते भूम्यप्तेजोमयाः तेषां पाञ्च-
<>भौतिकत्वेऽपि वाय्वाकाशयोराहाररूपत्वेन संवर्द्धकत्वाभा-
<>वादेवमुक्तम्” ३३ श्रीधरः ।
<P>“गुणात्मकानीन्द्रियाणि भूतादिप्रभवा गुणाः । मनः
<>सर्व्वविकारात्मा बुद्धिर्विज्ञानरूपिणी” ३४ ।
<P>“गुणात्मकानि गुणेषु शब्दादिषु आत्मा येषां विषया-
<>भिमुखस्वभावानीत्यर्थः । गुणाः शब्दादयः भूतादिरह-
<>ङ्कारः ततः प्रकर्षेण भवतीति तथा, अहङ्कारकल्पितशोभ-
<>नस्वभावा न वस्तुतस्तथेत्यर्थः । अत्र हेतुः यतो मनएव सर्व्व-
<>विकाराणाम् आत्मा स्वरूपं, बुद्धिस्तु तथा भूतार्थ-
<>विज्ञानरूपिणी । न तु परमार्थग्राहिणीति वैरा-
<>ग्यार्थमुक्तम् अनेनैव बुद्धिमनसोः स्वरूपञ्चोक्तम्” ।
<P>“एतद्भगवतो रूपं स्थूलं ते व्याहृतं मया । मह्यादिभि
<>श्चावरणैरष्टभिर्बेहिरावृतम्” ३५ ।
<P>“उपसं हरति एतदिति प्रकृत्या सह अष्टभिः” ३५ श्री० ।
<>विस्तरस्तु विराट्शब्दे दृश्यः ।
<P>सूक्ष्मोऽपि द्विविधः आधाराधेयभेदात् । तत्रा-
<>धारभूतस्य आतिवाहिकत्वं तत्स्वरूपादिकं च ६६३ पृ०
<>दर्शितम् । “तत्क्षणादेव गृह्णाति शरीरमातिवाहिक-
<>मिति” विष्णुध० । “आतिवाहिकस ज्ञोऽसौ देहो
<>भवति भार्गव! । केवलं तन्मनुष्याणां नान्येषां प्राणिनां
<>क्वचित्” विष्णुध० । “आतिवाहिक एकोऽस्ति देहोऽन्य-
<>स्त्वाधिभौतिकः । सर्व्वासां भूतजातीनां ब्रह्मणस्त्वेक एव किम्”
<>सां० प्र० भा० धृतवाक्यम् । आधेयकायस्तु तदाश्रितं
<>सप्तदशावयवं सूक्ष्मशरीरम् तच्च आतिवाहिकशब्दे
<>६६३ पृ० दर्शितम् । तच्च वेदान्तिमते “पञ्चप्राणमनो-
<>बुद्धिदशेन्द्रियसमन्वितम् । अपञ्चीकृतभुतोत्थं सूक्ष्माङ्गम्
<>भोगसाधनम्” इत्युक्तलक्षणम् । साङ्ख्यमते पञ्चप्राणस्थले
<>पञ्चभूतानीति भेदः आतिवाहिकशब्दे ६६३ पृ० विवृतिः । स
<>च प्रथमतः हिरण्यगर्भस्यैवोत्पेदे तत एव कर्म्मविशेषात्
<>उच्चावचकायोत्पत्तिर्यथोक्तं सां० सू० भा० “ननु लिङ्गं चेदेकं
<>तर्हि कथं पुरुषभेदेन विलक्षणा भोगाः स्युः? तत्राह ।
<>“व्यक्तिभेदः कर्मविशेषात्” सू० । “यद्यपि सर्गादौ
<>हिरण्यगर्भोपाधिरूपमेकमेव लिङ्गं तथापि तस्य पश्चा-
<>द्व्यक्तिभेदो व्यक्तिरूपेणांशतो तानात्वमपि भवति यथेदा-
[Page1930-b+ 38]
<>नीमेकस्य पितृलिङ्गदेहस्य नानात्वमशतो भवति पुत्रकन्या-
<>दिलिङ्गदेहरूपेण । तत्र कारणमाम् कर्मविशेषादिति ।
<>जीवान्तराणां भोगहेतुकर्मारेरित्यर्थः । अत्र विशेषवचनत्
<>समष्टिसृष्टिर्जीवानां साधारणै कर्मभिर्भवतीत्यायातम् ।
<>अयं च व्यक्तिभेदो मन्वादिभिरप्युक्तः । यथा मनौ पुरु-
<>षस्य षडिन्द्रियोत्पत्त्यनन्तरम्
<P>“तेषां त्ववयवान् सूक्ष्मान् षण्णामप्यमितौजसाम् ।
<>सन्निवेश्यात्ममात्रासु सर्वभूतानि निर्ममे” इति षण्णामिति
<>समस्तलिङ्गशरीरोपलक्षणम् । आत्ममात्रासु चिदंशेषु
<>संयोज्येत्यर्थः । तथा च तत्रैव वाक्यान्तरम्
<P>“तच्छरीरसमुत्पन्नैः कार्यैस्तैः करणैः सह । क्षेत्रज्ञाः
<>समजायन्त गात्रेभ्यस्तस्य धीमतः” ।
<P>तस्य च सर्व्वकायव्यापित्वेऽपि शास्त्रेऽङ्गुष्ठमात्रतया
<>कल्पनं यथा साङ्ख्यप्रवचनभाष्ये-
<>“अङ्गुष्ठमात्रः पुरुषोऽन्तरात्मा सदा जनानां हृदये सन्नि-
<>विष्टः” । “अङ्गुष्ठमात्रं पुरुषं निश्चकर्ष बलाद्यमः”
<>इति श्रुतिस्मृती न हि लिङ्गशरीरस्य सकलशरीर-
<>व्यापिनः स्वतोऽङ्गुष्ठमात्रत्वं सम्भवति । अत आधार-
<>स्याङ्गुष्ठमात्रत्वमर्थात् सिद्ध्यति । यथा दीपस्य सर्वगृह-
<>व्यापित्वेऽपि कलिकाकारत्वं तैलवर्त्त्यादिसूक्ष्मांशस्य दशो-
<>परि सम्पिण्डितस्य पार्थिवभागस्य कलिकाकारता तथेव
<>लिङ्गदेहस्य देहव्यापित्वेऽप्यङ्गुष्ठपरिमाणत्वं सूश्मभूतस्या-
<>ङ्गुष्ठप्ररिमाणत्वेनानुमेयमिति” ।
<P>तथा च भोगसाधनत्वेन मोगायतनत्वं लिङ्गशरीरस्थैव
<>तदाश्रयत्वात् स्थूलशरीरस्य तथा व्यवहार उपचारात्,
<>तदेतत् सां० प्र० भाष्ययोर्दर्शितं यथा
<>“तदधिष्ठानाश्रये देहे तद्वादात् तद्वादः” मू० । “तस्य लिङ्गस्य
<>यदधिष्ठानमाश्रयो वक्ष्यमाणभूतपञ्चकं तस्याश्रये षाट्कौ-
<>षिकदेहे तद्वादो देहवादस्तद्वादात् तस्याधिष्ठानशब्दोक्तस्य
<>देहवादादित्यर्थः लिङ्गसम्बन्धादधिष्ठानस्य देहत्वम्, अधि-
<>ष्ठानाश्रयत्वाच्च स्थूलस्य देहत्वमिति पर्यवसितोऽर्थः ।
<>अधिष्ठानशरीरं च सूक्ष्मं पञ्चभूतात्मकं वक्ष्यते तथा च
<>शरोरत्रयं सिद्धम्” भा० ।
<P>वेदान्तिमते कारणशरीरमप्येकमस्ति तच्चाविद्यारूपं
<>वेदान्तसारे तच्चोक्तम् । चीयते सञ्चीयते संघातरूपेण
<>चि--कर्म्मणि घञ् । आर्हतमतसिद्धे जोवधर्म्माधर्म्मा
<>काशपुद्गलोपाधिके विद्यमाने १३ संघातभेदे जीवास्ति-
<>कायः धर्मास्तिकायः अधर्म्मास्तिकायः आकाशास्तिकायः
[Page1931-a+ 38]
<>पुद्गलास्तिकायः इति हि तेषां मते पञ्च पदार्थाः ।
<>अर्हच्छब्दे ३८४ पृ० विवृतिः ।
<>“कायेन मनसा बुद्ध्या केवलैरिन्द्रियैरपि । योगिनः कर्म्म
<>कुर्व्वन्ति” गीता । “पश्चार्द्धेन प्रविष्टः शरपतनभयात्
<>भूयसा पूर्व्वकायम्” शकु० । “पर्य्यङ्कबन्धस्थिरपूर्व्व-
<>कायम्” कुमा० ।
<LEND>
