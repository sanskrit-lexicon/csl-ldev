<L>12928<pc>1862,a<k1>कात्यायन<k2>कात्यायन
कात्यायन¦ पु० कतस्य गोत्रापत्यं युवा गर्गा० यञ् यञन्तत्वात्
<>यनि फक् । कतस्य युवगोत्रापत्ये ऋषिभेदे । स च त्रिविधः
<>विश्वामित्रवंश्या, गोभिलपुत्रः, कतवंश्यसोमदत्त
[Page1862-b+ 38]
<>द्विजपुत्रः वसुदत्तागर्भजः वररुचिनाम्ना ख्यातश्च । तत्र
<>विश्वामित्रगोत्रोत्पन्नः हरिवं २८३० उक्तोयथा ।
<>“विश्वामित्रस्य च सुता देवरातादयः स्मृताः । विख्याता-
<>स्त्रिषु लोकेषु तेषां शीलानि ये शृणु । देवश्रवाः
<>कतश्चैव यतः कात्यायनाः स्मृताः” इति ।
<>अयञ्च गोभिलपुत्रकात्यायनात् भिन्नः । गोभिलपुत्र-
<>कात्यायनेन च कर्मप्रदीपाख्यं छन्दोगपरिशिष्ट-
<>रूपं शास्त्रं प्रणीतं तस्येदमादिमं वचनम् । “अथातो
<>गोभिलोक्तानामन्येषाञ्चैव कर्म्मणाम् । अस्पष्टानां तथा
<>सम्यग्दर्शयिष्ये प्रदीपवत्” । तत्र १ प्रपाठके १० खण्डाः
<>तत्र १ ख० यज्ञोपवीतादिपरिभाषा । २ ख० श्राद्धदृव्यादि
<>परिभाषा । ३ ख० अक्रियादित्रैविध्यादिकथनपूर्वकं श्राद्ध-
<>विधिनिरूपणम् । ४ ख० पिण्डदानविधानम् । ५ ख०
<>नान्दीमुखश्राद्धादिकर्त्तव्यताविधानानि । ६ ख० अग्न्या-
<>धानादिकालाधिकारिधर्मविधानम् । ७ ख० अरणीनिर्माण-
<>प्रकारादि । ८ ख० अग्न्युद्धारप्रकारादि । ९ ख०
<>अग्निहोत्रकालादितद्विधानादि । १० ख० दन्तधावन-
<>स्नानादिविधानम् उपाकर्म्मोत्सर्गादिस्नानादिविधानञ्च ।
<P>२ प्रपाठके नव खण्डाः । तत्र १ ख० सन्ध्योपासन-
<>कालादितद्विधानानि । २ ख० तर्पणप्रकारादि । ३ ख०
<>पञ्चयज्ञविधानप्रकारादि । ४ ख० वैश्वदेवविधानप्रकारः ।
<>५ ख० दक्षिणादानादिप्रकारः । ६ ख० अमावास्यादि-
<>श्राद्धकालव्यवस्था तद्विधानप्रकारश्च । ७ ख० कर्षूनि-
<>र्माणप्रकारः श्राद्धविधानप्रकारश्च । ८ ख० दर्शपौर्णमास-
<>विधानप्रकारः । ९ ख० प्रवासगमनकाले साग्निकस्य कर्त्तव्य-
<>विशेषकथनम् ।
<P>तृतीयप्रपाठके । १ खण्डाः । तत्र १ ख० साग्निकस्य पत्नी-
<>मरणे कर्त्तव्यविशेषविधानम् । २ ख० साग्नेर्दाहप्रकारः ।
<>३ ख० शवस्पर्शिकर्त्त व्यभेदविधानम् साग्निकस्य विदेशमरणे
<>दाहविधानञ्च । ४ ख० सूतके सन्ध्यादित्यागेऽपि श्रौत-
<>कर्मणामनुष्ठानविधानम् । ५ ख० पुंसवनादिक्रियाङ्ग-
<>होमाहुतिसंख्याविशषकथनं शुङ्गापतिव्रताबह्मबन्धुशलाटु-
<>ग्रन्थकपुष्णिकाकपुच्छलकृषरादिशब्दपरिभाषा ब्रह्म-
<>चारिकर्त्तव्यविधानञ्च । ६ ख० समशनीयचरुकर्त्त-
<>व्यताविषयोपदर्शनम् नवयज्ञकालकथनञ्च । ७ ख०
<>विहितकर्मातिक्रमे प्रायश्चित्तविशेषविधानम्, अनृचैण-
<>रुरुशंवरशब्दपरिभाषा । ८ ख० वर्णभेदेन दण्डप्रमाणकथ-
<>नम्, ग्राह्यदर्भनिरूपणञ्च । दक्षिणायां गोः प्रवर-
[Page1863-a+ 38]
<>तोक्तिः उपाकर्मप्रकारश्च । ९ ख० यवधानादिशब्दानां
<>पारिभाषिकार्थकथनम् । वेदोत्सर्गकथनं तत्र बलिप्रकारः
<>सूतकादिना तदकरणे आग्रहायणिककर्त्तव्यताविधानम्
<>तत्र बलिदानवर्जनञ्च । त्रैयम्बकमण्डकगोलकचीवरशब्द-
<>परिभाषा । अनुमन्त्रणप्रकारः । १० ख० । पशुसं-
<>स्कारस्थानविशेषकथनम् । पश्ववदाने एकादशस्थान-
<>कथनम् । पश्वभावे पायसपिण्डैः होमविधानम् श्राद्धे
<>पिण्डदानप्राधान्यं गयादौ पिण्डमात्रदानदर्शनादिति
<>परमतमुक्त्वा अन्नदानस्य प्राघान्यमिति स्वमतकथनम् ।
<>आमश्राद्धविधाने पिण्डाभाव इत्युक्तिः । द्वीपार्घ्यमधु-
<>पर्कादिशब्दपरिभाषा” ।
<>अनेनैव धर्म्मसंहिता कृता । “मन्वत्रिविष्णुहारीत-
<>याज्ञवल्क्योशनोऽङ्गिराः । यमापस्तम्बसंवर्त्ताः कात्यायन-
<>वृहस्पती” इत्युपक्रमे “धर्मशास्त्रप्रयोजकाः” याज्ञ० ।
<>तत्र च प्रायेणाष्टादशविवादनिर्णयः । कातीयश्रौत-
<>गृह्यसूत्रसर्वानुक्रमणिकादिकमनेनैव कृतम् । वररुचि-
<>नामकात्यायनश्च पुष्पदन्तावतारस्तत्कथा च वृहत्-
<>कथायाम् । सुप्रतीकयक्षावतारकाणभूतये स्वजन्मादि
<>श्रावणरूपशापान्तमुपवर्ण्य स्वजन्मकथादि तत्रोक्तं यथा ।
<>“ततः स मर्त्यवपुषा पुष्पदन्तः परिभ्रमन् । नाम्ना
<>वररुचिः किञ्च कात्यायन इति श्रुतः । पारं संप्राप्य
<>विद्यानां कृत्वा नन्दस्य मन्त्रिताम् । खिन्नः समाययौ
<>द्रष्टुं कदाचित् विन्ध्यवासिनीम्” इत्युपक्रम्य तस्य
<>काणभूतिना सह मेलने जाते काणभूतिना निजशापा-
<>दिवृत्तान्ते उक्ते । “इत्थं मे शाषदोषोऽयं पुष्पदन्तागमा-
<>वधिः । इत्युक्त्वा विरते तस्मिन् काणभूतौ च तत्-
<>क्षणम् । स्मृत्वा वररुचिर्जातिं सुप्तोत्थित इवावदत् ।
<>सएव पुष्पदन्तोऽहं मत्तस्ताञ्च कथां शृणु । इत्युंक्त्वा ग्रन्थ-
<>लक्षेण सप्त सप्त महाकथाः । कात्यायनेन कथिताः
<>काणभूतिस्ततोऽब्रवीत्” इत्युपक्रम्य “तद्ब्रूहि निजवृत्तान्तं
<>जन्मनः प्रभृति प्रभो!” इति काणभूतिप्रश्ने “ततो
<>वररुचिस्तस्य प्रणतस्यानुरोधतः । सर्वमाजन्मवृत्तान्तं
<>विस्तरादब्रवीदिदम् । कौशाम्ब्यां सोमदत्ताख्यो नाम्ना
<>ग्निशिख इत्यपि । द्विजोऽभूत् तस्य भार्या च वसुदत्ताभि
<>धाऽभवत् । तस्यां तस्मात् द्विजवरात् एष जातोऽस्मि-
<>शापतः” इति स्वजन्ममूम्यादिकमुक्तम् । पश्चाच्च व्याडि-
<>समीपे तन्मात्रा तस्य जन्मवृत्तान्तो यथा वर्णितस्तदप्यु-
<>क्तं तत्रैव “तथा हि पूर्वं जातेऽस्मिन्नेकपुत्रे मम स्फुटा ।
[Page1863-b+ 38]
<>गगनादेवमुदभूदशरीरा सरस्वती । एकश्रुतिधरो जातो
<>विद्यां वर्षादवाप्स्यति । किञ्च व्याकरणं लोके प्रतिष्ठां
<>प्रापयिष्यति । नाम्ना वररुचिश्चायं तत्तदस्मै हि रोचते ।
<>यद् यद् वरं भवेत् किञ्चिदित्युक्त्वा वागुपारमत्” इत्थं
<>तज्जन्मकथान्ते व्याडीन्द्रत्ताभ्यां तन्मातुः सकाशादभ्यर्थ्यतं
<>गृहीत्वा तेन सह वर्षसमीपं गतमित्यप्युक्तं तत्रैव
<>यथा “व्याडीन्द्रदत्तौ तरसा निर्गतौ नगरात्ततः । अथ
<>क्रमेण वर्षस्य गृहं प्राप्ता वयं गुरोः” इत्युपक्रमे
<>“अध्यापयितुमस्मांश्च प्रवृत्तोऽभूदसौ ततः । सकृच्छ्रतं
<>मया तत्र, द्विःश्रुतं व्याडिना तथा । त्रिःश्रुतञ्चेन्द्र-
<>दत्तेन गुरुणोक्तमगृह्यत” इति स्वस्य वर्षसमीपेऽध्ययनं
<>वर्ण्णितम् । “अथ कालेन वर्षस्य शिष्यवर्गो महा
<>नभूत् । तत्रैकः पाणिनिर्नाम जडबुद्धितरोऽभवत् ।
<>स शुश्रूषापरिक्लिष्टः प्रेषितोवर्षभार्य्यया । अगच्छत् तपसे
<>खिन्नो विद्याकामो हिमालयम् । तत्र तीव्रेण तपसा
<>तोषितादिन्दुशेखरात् । सर्वविद्यामुखं तेन प्राप्तं व्याकरणं
<>नवम् । ततस्तत्रावयोर्वादे प्रयाताः सप्त वासराः । अष्ट-
<>मेऽह्नि मया तस्मिन् जिते तत् समनन्तरम् । नमःस्थेन
<>महाघोरो हुङ्कारः शम्भुना कृतः । तेन प्रनष्टमैन्द्रं
<>तदस्मद्व्याकरणं भुवि । जिताः पाणिनिना सर्वे मूर्खी-
<>भूता वयं पुनः” । “अत्रान्तरे तुषाराद्रौ कृत्वा तीव्रतरं
<>तपः । आराधितो मया देवो वरदः पार्वतीपतिः ।
<>तदेव तेन शास्त्रं मे पाणिनीयं प्रकाशितम् । तदिच्छानु-
<>ग्रहादेव मया पूर्णीकृतं च तत्” ।
<>अनेनैव पाणिनिव्याकरणतात्पयप्रकाशकः परिशिष्टरूपो
<>वार्त्तिकपाठोनिरमायि स च “सिद्धे शब्दार्थसम्बन्धे
<>लोकतोऽर्थप्रयुक्ते शब्देप्रयोगे शब्देन धर्म्मनियमः” इत्या
<>दिकः अष्टाध्याय्यात्मकः । वृहत्कथायाम् “तदैवानीय
<>दत्ता मे योगनन्देन मन्त्रिता” इत्यनेन वररुचेस्तन्मन्त्रि-
<>ताकरणं वर्णितम् । तेन पाणिनेर्वररुचिनामकात्यायनस्य
<>च योगनन्दसमकालता प्रतीयते । वृहत्कथाया इदा-
<>नीमप्राप्यत्वेऽपि तत्कथासारस्याधुनोपलम्भात् तत्र च
<>यथावर्णितकालताऽवगम्यते वृहत्कथासारस्य चाप्रामाण्यं
<>नाशङ्कनीयं तत्कथासारे “यथामूलं तथैवैतन्न मनाग-
<>प्यतिक्रमः । ग्रन्थविस्तरसंक्षेपमात्रभाषा च भिद्यते”
<>इत्युक्त्या वृहत्कथामूलकतायास्तत्कथासारस्योक्तेः । स
<>च कतगोत्रापत्यत्वात् कात्यायनः । अतएव हरिवं०
<>“ततः कात्यायनाः स्मृताः” इति बहुत्वनिर्दशात् अन्य-
[Page1864-a+ 38]
<>स्यापि तद्गीत्रभवयुवापत्यस्य कात्यायनत्वमिति भूतस्य भवि-
<>ष्यतो वा स्यादिति सूचितम्” इति । ततः प्राचीनेन
<>कात्यायनेन शुक्लयजुर्वेदविहितकर्म्मणामनुष्ठानज्ञापकं
<>षड्विंशत्यध्यायात्मकं कातीयं श्रौतसूत्रं गृह्याख्यं
<>सूत्रञ्च प्रणीतम् । तत्र श्रौत्रसूत्रे १ अध्याये १ कण्डि-
<>कायां २१ सूत्राणि । तत्र अग्न्याध्यानादिषु अधीतसार्थ-
<>वेदानां द्विजानां सपत्नीकानाम् रथकारस्य चाधिकारः ।
<>अङ्गहीनक्लीवपतितशूद्राणामनधिकारः । निषादस्थ-
<>पतेर्गावेधुके चरावधिकारः । अवकीर्ण्णिनश्च प्रायश्चित्त
<>रूपगर्द्दभेज्यायाम् । तत्र गावेधुकचरुरवकीर्ण्णिगर्द्द-
<>भेज्या च लौकिकेऽग्नौ कार्य्या । गर्द्दभेज्यायां पुरोडाश
<>श्रपणं भूमावेव न कपाले कार्य्यम् । तत्र अवदानहोम
<>उदके एव नाग्नौ, अन्यदाघारादि अग्नावेव । प्राशित्रं
<>गर्द्दभस्य शिश्नादवदेयम् । श्रौतं कर्म्म वैतानिकेषु
<>विहारार्थेषु गार्हपत्याहवनीयदक्षिणाग्निषु कर्त्तव्यम् ।
<>स्मार्त्तन्तु आवसथ्येऽग्नौ कर्त्तव्यम् । गृहारम्भे मांस-
<>पाकनिषेधः ।
<>२ क० २३ सू० । तत्र देवतोद्देशेन द्रव्यत्यागोयाग इति
<>यागलक्षणम् दर्शपौर्ण्णमासादिशब्दवाच्यार्थस्त्यागविशेषः ।
<>तस्य च प्राधान्यं, तत्प्रकरणपठिताग्न्यान्वाधानादि-
<>ब्राह्मणदक्षिणान्तस्य कर्म्मजातस्याङ्गत्वम् । एवं प्रयाजादयः
<>पूर्व्वाघारादिहोमाश्च तदङ्गानि । तिष्ठता होमः वषट्कार
<>प्रदानः यजतिशब्दार्थः तत्र याज्यापुरोऽनुवाक्ये च ।
<>उपविष्टेन स्वाहाकारप्रदानो होमः जुहोतिशब्दार्थः ।
<>सर्व्वकर्म्मसु ब्राह्मणा एव ऋत्विजः, न क्षत्रियवैश्याः
<>तेषा हविःशेषभक्षणनिषेधात् । फलेच्छासत्त्वे कास्य-
<>कर्म्माणि कर्त्तव्यानि नावश्यम् । नित्यानि तु अग्निहोत्रा-
<>दान्यवश्यं कर्त्तव्यानि अकरणे दोषश्रवणात् । दोक्षितेन
<>सत्यवचमाधःशयनब्रह्मचर्य्यादिनियमाः अवश्यं कार्य्याः ।
<>गृहदाहादिनिमित्त धनहानिनिमित्तं च प्रायश्चित्त-
<>मवश्यं कार्य्यं न तस्य इच्छयानुष्ठानम् । नित्यानि यथा-
<>शक्त्यङ्गयुक्तान्यपि कार्य्याणि । काम्यानि तु सर्व्वाङ्गो-
<>पेतान्येव । कामनासत्त्वेऽपि यदा यथाश्रुताङ्गानि कर्त्तुं
<>शक्यन्ते तदैव काम्यं कार्य्यं नान्यदा ।
<>३ क० ४२ सू० । तत्र ऋग्यजुःसामप्रैषभेदेन मन्त्राश्चतु-
<>र्विधाः । ऋगादिलक्षणम् (ऋग्वेदशब्दे उक्तम्) । यजुषां
<>यावति पदसमूहे उच्चरिते पदसमूहोनिराकाङ्क्षोभवति ।
<>तावत्परिमितमेकं वाक्यं कर्म्मकाले प्रयोक्तव्यम् ।
[Page1864-b+ 38]
<>यत्र तु मध्ये पठितैः पदैर्यजुर्निराकाङक्षं न भवति
<>तत्र पदान्तरं योग्यमध्याहृत्य पूर्व्वपठितं वानुषज्य
<>निराकाङ्क्षीकृत्य प्रयोज्यम् । प्रयोगे मन्त्राः कर्म्मारम्भे
<>प्रयोज्याः । यजुर्व्वेदमन्त्राश्च उपांशु प्रयोज्याः ऋग्वेद-
<>सामवेदयोस्तु मन्त्राउच्चैःप्रयोज्याः । याजुषा अपि
<>प्रैषा उच्चैःप्रयोज्याः । कुशजातिमात्रं बर्हिःशब्दार्थः ।
<>अग्न्यगारादौ वसोर्धाराहोमादौ च विशेषसंख्या-
<>नुक्तौ यावता कार्य्यसिद्धिस्तावत्संख्या ग्राह्या । इध्म-
<>बर्हिर्बन्धार्थानि संनहनानि विषमसंख्यतृणमुष्टिवद्धा-
<>नीति । संनहने भेदस्तु प्रागग्रे संहनने उदग्रं बहि-
<>र्निधाय संनहनेन दृढं बद्धा बर्हिमूलभागे ग्रन्थिमुप-
<>गूहेत्, उदगग्रे संनहने तु प्रागग्रमिध्मभागं निधायेध्ममूले
<>ग्रन्थिमुपगूहेत् इति । अष्टादशसंख्यारत्निमात्रकाष्ठकः
<>तथाभूतैकविंशतिकाष्ठको वा पालाशस्तदभावे वैकङ्कतः
<>इध्मः कार्य्यः । तदभावे श्रीपर्ण्णवृक्षभवः वैण्वः औदु-
<>म्बरःखादिरो वा तत्तदभावे इध्मस्तथाभूतः कार्य्यः ।
<>इध्मादेव त्रीणि काष्ठान्यादाय परिधिपरिधानं कुर्य्यात् ।
<>सामिधेनीवृद्धौ चेध्मकाष्ठवृद्धिः पित्र्यादौ सामिधेनी-
<>ह्रासेऽपि नेध्मसंख्याह्रासः । अग्निप्रणयनार्थ इष्म
<>उक्तसंख्याधिककाष्ठकोऽपि भवति । इष्टकापशौ अष्टा-
<>विंशतिप्रभृतिभिस्तथाभूतकाष्ठैः इध्मः कार्यः । सच त्रिभिः
<>संहननैर्मूलभागे बद्धः कल्प्यः । दर्शपौर्णमास एव
<>वेदकरणम् । सूत्रे आङ्शब्दार्थोऽभिविधिरिति प्रतिज्ञा ।
<>सर्वकर्म्मस्वनुक्तमपि गार्हपत्यात् आहवनीयदक्षिणाग्न्यो-
<>रुद्धरणं कार्य्यम् । अन्यकर्मार्थमुद्धृतयोस्तयोरागन्तुका-
<>न्यकार्य्यापाते तत्करणं नोद्धरणान्तरम् । यथा दर्शा-
<>द्यर्थमुद्धृतयोस्तयोः प्राप्तकालाग्निहोत्रहोमः । यत्कर्मा-
<>र्थमुद्धृतौ तो तत्समाप्तौ लौकिकावेव भवतः । तत ऊर्द्ध्वं
<>तत्राहवनीयादिविहितं कर्म्म न कार्य्यं तयोः लौकिकत्वोप-
<>देशात् । तेन यत्र पौर्ण्णमासादौ पृथक्तन्त्रा बह्व्यः इष्ट-
<>यः सन्ति तत्र प्रतीष्टि पृथगग्न्युद्धरणेन ताः कार्याः ।
<>तथा च न सकृदुद्धृतयोः सर्वत्रोपयोगः । खादिरस्रुवादी-
<>नां क्वचिदनुक्तौ प्रकृतिवत् विकृतावपि कार्य्यता । स्रुव-
<>स्फ्यस्रुग्जुहूप्रभृतिहोमसाधनपदार्थानां लक्षणम् । तानि
<>च तद्भाष्ये विवृतानि यथा (खादिरः स्रुवोऽङ्गुष्ठपर्व-
<>वृत्तपुष्करो नासिकावत्पर्व्वार्द्धखातो भवति । स्फ्यश्च
<>खादिरः खड्गाकृतिररत्निमात्रः स्रुचो बाहुमात्र्यो
<>मूलदण्डास्त्वग्बिला हंसमुखसद्वशैकप्रणालिकायुक्ताः पा-
[Page1865-a+ 38]
<>णिमात्रपुष्करास्तावत्खातयुक्ताश्च कार्य्याः । पाला-
<>शी जुहूः । उपभृदाश्वत्थी, वैकङ्कती ध्रुवा, एतेषां
<>वृक्षाणामेकस्य वा सर्व्वाः स्रुचः कारयेत् । अग्नि-
<>होत्रहवणी वैकङ्कती, अग्निहोत्रस्रुवो वैकङ्कतः । यैः
<>पात्रैर्होमोन क्रियते तानि सर्वाणि वारणानि भवन्ति
<>तानि चोलूखलमूसलकूर्चेडापात्रीपिष्टपात्रीपुरोडाशपात्री-
<>शम्याशृतावदानाभ्र्युपवेषान्तर्द्धानकटप्राशित्रहरणषडवत्त
<>ब्रह्मासनादीनि । तत्रोलूखलमूसलौ लोकप्रसिद्धौ । कूर्चो
<>बाहुमात्रः पीठाकारः । इडापात्री पिष्टपात्र्यौ अर-
<>त्निमात्र्यौ मध्यसंगृहीते । पुरोडाशपात्री प्रादेश-
<>मात्री समचतुरस्रा षडङ्गुलवृत्तखातवती । शम्या प्रादेश
<>द्वादशाङ्गुला । प्राशित्रहरणं वृत्तमादर्शाकारं वतुरस्रं
<>चमसाकारं वा तथैव द्वितीयमपिधानपात्रम् । षडवत्तं
<>चोभयत्र खातवत् । आसनानि चारत्निमात्रदीर्घाणि
<>प्रादेशमात्रविपुलानि । सर्वेषु पात्रेषु मूलाभिज्ञानार्थं
<>वृन्तानि कार्याणि । अनादशे सोमसाधनपात्राणि
<>वैकङ्कतानि कार्य्याणि । षोडशिनः पात्रं खादिरं
<>चतुरस्रम् । अंश्वदाभ्यपात्रमौदुम्बरम् । वाजपेये सप्त-
<>दशग्रहपात्राणि वरणवृक्षभवानि । सुराग्रहपात्राण्यपि ।
<>मृण्मयानि वा” । इष्टिसु प्रणीतोत्करावन्तरेण सर्वेषां
<>गमनागमनार्थो मार्गः, सोत्तरवेदिकेषु कर्मसु चात्वालोत्-
<>करयोरन्तरालेन मार्गः ।
<P>४ क० १९ सू० । तत्र विहितद्रव्याभावे काम्यं कर्म-
<>नारब्धव्यम् । नित्यन्तु मुख्यद्रव्याभावे प्रतिनिधिनाप्या-
<>रभ्यम् । काम्येऽङ्गसद्भावं ज्ञात्वाऽऽरम्भोत्तरम् मुख्यद्रव्या-
<>पचारे प्रतिनिधिद्रव्येण समापनम् । न तु असमाप्तस्य
<>त्यागः । नित्ये तु आरब्धे ऽनारब्धे वा प्रतिनिध्युपा-
<>दानमिति भेदः । काम्यस्यावश्यकार्य्यत्वाभावात् प्रति-
<>निधिना नारम्भः । आरब्धे चावश्य समापनीयत्वात्
<>समाप्त्यर्थं प्रतिनिधिर्भवति । दीक्षितस्य पयआदिके
<>व्रतेऽपि प्रतिनिधिरस्ति । प्रतिनिधिना करणपक्षे
<>मुत्यद्रव्यवाचकपदघटितमन्त्रे ऊहो न कार्थः । यत्र
<>जात्यन्तरं विहितं तत्र ऊहः । विकल्पस्थले अन्यतर
<>द्रव्यारब्धे कर्मणि दैवात्तस्य दोषेविनाशे वा तत्प्रतिनिधि-
<>द्रव्यान्तरेणैव समाप्यं न तु वैकल्पिकद्रव्येण यथा
<>व्रीह्यारब्धे कर्मणि व्रीहिनाशदोषयोः व्रीहिसदृशनीवा-
<>रादिना समापनं न तु यवेन, एवमन्यत्र । व्रीह्यभावे
<>नीवारैः प्रयोगे आरब्धे नीवारेषु विनष्टेषु कथञ्चिद्
[Page1865-b+ 38]
<>व्रीहिप्राप्तौ व्रीहिभिरेक अप्राप्तौ व्रीहिसदृशैरेव कर्म
<>समापनम् न नीवारसदृशैः नापि वैकल्पिकैर्यवैः । मुख्य-
<>द्रव्येण सर्वप्रयोजनासिद्धौ तत्समर्थप्रतिनिधिनैव कर्म-
<>कार्य्यम् । यत्र कृष्णाः व्रीहयोविहितास्तत्र कृष्ण-
<>व्रीह्यलाभे शुक्लव्रीहिभिः कर्म कार्य्यं न तु कृष्णनी-
<>वारैः गुणस्य द्रव्यापेक्षया दुर्ब्बलत्वात् । पुंवत्सत्वलक्षणं
<>गुणं हित्वा स्त्रीवत्सायाअपि गोः पयसा होमो न तु
<>पुंवत्सायाः मेष्याः पयसा । एवमार्द्रत्वगुणालाभे शुष्क-
<>पलाशैरपि कर्म कार्य्यं न तु आर्द्रसमिदन्तरेण एवं
<>सर्वत्र । एवं प्राशित्रादिसर्वकर्मसु पार्य्याप्तव्रीह्यलामेऽपि
<>अवदानद्वयपर्याप्तपु रोडाशनिष्पत्तिसमर्था व्रीहय एव
<>ग्राह्या न तु प्राशित्रादिसर्वकार्य्यपर्याप्ता नीवारा इति
<>५ क० १७ सू० । तत्र श्रुतिपाठमन्त्रपाठार्थसिद्धिक्रमेण
<>पदार्थानुष्ठानम् । यत्र च पाठक्रमार्थसिद्धिक्रमयो-
<>र्विरोधः तत्र पाठक्रममनादृत्यार्थसिद्धिक्रमोग्राह्यः । यथा
<>“स वै पर्ण्णशाखया वत्सानपाकरोति तामाच्छिनत्ति”
<>इत्यत्र पाठक्रममनादृत्य पूर्व्वं छेदनं ततोऽपाकर-
<>णम् । यत्र तु श्रुतिपाठक्रमयोर्विरोधः “संस्थिते यज्ञे
<>ब्राह्मणं तर्पयितवै ब्रूयादिति” श्रुतिः संस्थिते यज्ञे ब्रह्म-
<>तर्पणं विदधाति पाठक्रमस्तु प्राशित्रावदानात् पूर्व्वम् ।
<>तत्र श्रुतिक्रमेण संस्थितएव कार्यम् न पाठक्रमेण । यत्र
<>च श्रुतिपाठमन्त्रपाठयोर्विरोधः तत्र श्रुतिपाठक्रममनादृत्य
<>मन्त्रपाठक्रमेण कार्य्यम् । यथा सोऽसावाज्यमधिश्रय-
<>तीत्यधिश्रयणं विधाय, तदनन्तरमेवोद्वासनं विहितम्
<>मन्त्रक्रमस्तु पत्नीसंहननान्ते इति विरोधः तत्र-
<>मन्त्रपाठक्रमेणैवाज्योद्वासनम् । यत्र बहूनां प्रधानानां
<>सह प्रयोगस्तदा सन्निपत्योपकारकाः पदार्थाः सर्व्वेषां
<>प्रधानानां पृथक पृथक् सदृशपदार्थानुसमये कार्य्याः
<>यथा सप्तदशसु प्राजापत्येषु पशुषु सर्व्वेषां प्रथम
<>मुपाकरणं ततः सर्व्वेषां नियोजनम वतः सर्व्वेषां
<>प्रोक्षणमित्यादि । आरा कारकास्तु तन्त्रेण कार्य्या न
<>तेषु क्रमचिन्ता । यथा दर्शादौ प्रयाजादय आरा-
<>दुपकारकास्तन्त्रेण कार्य्याः । चतुर्मुष्टिकनिर्वापः एका-
<>दशादिकपालोपधानञ्च एकैकस्य कार्य्यम् । सोमे चैकै-
<>कस्य ग्रहस्यासादनान्तं ग्रहणं कार्य्यम् । सर्व्वत्र-
<>हविषोऽवदानं प्रदानान्तं कार्य्यम् । देवताऽभेदे हवि-
<>र्मात्रभेदे देवतागुणे वा उपांश्वादिकेऽभिन्ने प्रदानान्तमव-
<>दानं न भवति किन्तु क्रमेण सर्षाणि हुवींष्यवदाय पश्चा
[Page1866-a+ 38]
<>त्तेभ्यः प्रदानं कार्य्यम् । सप्तदशसु प्राजापत्यपशुषु उपाक-
<>रणरूपे प्रथमपदार्थे कृते द्वितीयपदार्थादौ उपाकरणक्रम
<>आदर्त्तव्यः न क्रमान्तरम् । अयं प्रावृत्तिकः क्रमः ।
<>प्रधानानामाग्नेयादीनां पाठक्रमेण तदङ्गानां निर्वा-
<>पादिक्रमः । यथा प्रथमपठितस्याग्नेयस्य प्रथमं निर्वा-
<>पादि । पश्चात् पठितस्याग्नीषोमीयस्य पश्चात् इत्ययं
<>क्रमो मुख्यः । अनेकाहसाध्यदर्शादौ क्रियमाणे मध्ये
<>नित्यस्याग्निहोत्रादेः काले प्राप्तेकाम्यमध्येऽपि तत् कार्य
<>मेव न तु दर्शाद्यनुरोधेन नित्याग्निहोत्रादिकालातिक्रमः
<>कार्यः । सौत्रामण्यादिविकृतिमध्यएवामावास्यायां दक्षि-
<>णाग्नौ पिण्डपितृयज्ञः कार्यः । षोडश्यतिरात्रादौ च
<>षोडशिनोनियतकालत्वेऽपि दैवादुक्थ्योत्कर्षे तदनन्तर-
<>मेव षोडशियागः कार्यः न तु कालानुरोधात् ततः पूर्वम् ।
<>अग्निष्टोमादिसत्रपर्यन्तानां प्रधानानामनुष्ठाने क्रमा
<>भावः । यदा यत्र यस्येच्छा तदा तदनुष्ठेयम् ।
<>अध्ययनार्थ एवैषां पाठक्रमः नानुष्ठानार्थः ।
<>६ क० २६ सूत्राणि । तत्र अवत्तहविर्नाशेऽन्यद्धविः कार्य्यं
<>न स्विष्टकृदादिप्रतिपत्तिसहितः यागः कार्यः । नवा पुनः
<>शेषादवदेयम् । अग्न्यादिदेवतानां, मन्त्राणां, प्रयाजानु-
<>याजादिक्रियाणाञ्च न प्रतिनिधिरस्ति । दृष्टार्थानां तु
<>क्रियाणामवघातादीनां प्रतिनिधिरस्ति । प्रतिषिद्धं वस्तु
<>श्रुतद्रव्यसदृशमपि न प्रतिनिधेयम् । यथा मौद्गे चरौ
<>माषादि । त्यागादौ वपनादौ संस्कारकर्म्मणि च यज-
<>मानस्य प्रतिनिधिर्नास्ति । गुणकर्म्मसु पात्रासादना-
<>ज्यावेक्षणाग्न्याधानव्यूहनवेदबन्धनादिषु यन्नमान-
<>स्यापि प्रतिनिधिरस्ति । पत्न्यभावेऽप्याज्यावेक्षणान्वा-
<>रम्भोपाञ्जनादौ गुणकर्म्मणि प्रतिनिधिरस्ति । सत्रेषु
<>यजमानस्य प्रतिनिधिरस्ति । यजमानकर्म्मणा सम्बन्धात्
<>यजमानधर्म्मा अपि दीक्षणादयः प्रतिनिहितस्य भवन्ति
<>सत्रेषु यजमानानामृत्विक्पदार्थकर्त्तृत्वविधानात् । ब्रा-
<>ह्मणस्यैव सत्नेषु अधिकारो न क्षात्रवैश्यानाम् ।
<>ब्राह्मणानामप्येककल्पानां न भिन्नकल्पानाम् । वैश्य
<>क्षत्रिययोर्गृहपतित्वेऽपि सत्रेषु नाधिकारः । सहस्र
<>संवत्सरसत्रं मनुष्याणामपि भवति तत्र संवत्सरशब्दस्य
<>अहःसु लक्षणा यतस्तत्र सहस्रसंवत्सरे सहस्रं सौत्यान्य
<>हानि तानि च दिनसहस्रे सम्भवन्तीति ।
<>७ क० २८ सूत्राणि । यत्र एकफलार्थं बहूनि प्रधानानि एक
<>वाक्येन विधीयन्ते । तत्र तेषां सह प्रयोगः । देशकाल
[Page1866-b+ 38]
<>फलकर्म्मादिसाम्ये सति प्रधानानामारादुपकारीणि आघा-
<>रप्रयाजाज्यभागादीनि सकृदेव कार्य्याणि । न प्रतिप्रधानं
<>पृथक् पृथक् कार्य्याणि । देशभेदे कालभेदे च तन्त्रभेदएव
<>भवति न सहक्रिया । यथा दर्शपौर्ण्णमासयोः कालभेदे ।
<>वरुणप्रघासेषु च मारुत्या देशभेदे । अहर्गणे सुब्रह्मण्या-
<>निगदे द्वादशाहे सुत्यामुपगच्छेदित्यत्र कालसंयुक्तं
<>कर्म्म तन्त्रेणैव सकृत् प्रयोज्यम् । एकद्रव्ये कर्म्मावृत्तौ
<>सत्यां मन्त्रवचनं सकृदेव कार्य्यम् न प्रतिक्रियम् ।
<>यथा स्फ्येन पदं त्रिः परिलिखेदस्मे रमस्वेत्यत्र एकवारं
<>मन्त्रेण, द्विस्तूष्णोमिति । हविर्ग्रहणे बर्हिषोलवने
<>तस्य स्तरणे आज्यग्रहणे च प्रतिक्रियं मन्त्रावृत्तिः न
<>सकृत् । आज्यग्रहणे तु वचनात् त्रिधा मन्त्रेण ग्रह-
<>णम् शेषं तूष्णीं हविर्ग्रहणे चतुर्थं तूष्णीम् । वचना-
<>दुत्तमे मुष्टौ मन्त्रनिवृत्तिः । दीक्षितस्यानेकदुःस्वप्नदर्शने
<>सकृदेव मन्त्रपाठः । एकनद्या अनेकप्रवाहतरणेऽनुमन्त्रणं
<>सकृदेव । अववर्षणे अनेकवृष्तिधारासंयोगेऽपि अनुमन्त्रणं
<>सकृदेव । युगपदनेकामेध्यदर्शने सूर्य्योपस्थापनं सकृदेव ।
<>वनीवाहने (विश्रम्य विश्रम्य पुनः पुनः प्रयाणे) अमेध्य-
<>दर्शने मन्त्रपाठः सकृदेव । एकरात्रिमध्ये पुनपुनःस्वापादौ
<>अमेध्यदर्शनादिषु च कालभेदे भेदेनैवानुमन्त्रणं न सकृत् ।
<>अप्रधानकालीनमङ्गं सकृदेव, न प्रतिधानमावर्त्तते । यथा-
<>ऽग्निषोमीयसवनीयानूबन्ध्यपशूनां साधारण एव स्वरुरपि
<>यूपवत् सर्व्वपशुसाधारण एव । आधानादिकर्म्मसु पुरु-
<>षाएव कर्त्तारोन स्वयं केवलं यजमानः । तत्रायं
<>भेदः देवतोद्देशेन द्रव्यत्यागात्मककर्म्माणि यजमानः स्वयं
<>कुर्य्यात् । पुरुषयोगिमन्त्रान् यजमानः स्वयं जपेत्
<>वपनाभ्यञ्जनादयो यजमानस्यैव संस्काराः । सति
<>विशेषवचने ऋत्विजामपि ते संस्काराः यथा “हिरण्य-
<>मालिनोवाजपेयेन चरन्ति” । सति वचने उक्तादन्यदपि
<>यजमानस्य भवति । यथा यजमानोवसोर्धारां जुहोति ।
<>यजमानः पात्राण्यासादयतीत्यादि । शेषं कर्म्मं
<>यथासमख्यमृत्विगादयः कुर्युः । यथा अध्वर्युराध्वर्य्यवं,
<>होता हौत्रम्, उद्गाता औद्गात्रमित्यादि । सर्व्वाणि
<>कर्म्माणि यज्ञोपवीतिनः कुर्य्यः तानि च प्राक्संस्थानि
<>उदक्संस्थानि वा कुर्युः । परिस्तरणपर्य्युक्षणादौ
<>प्रदक्षिणं कार्य्यम् । पित्र्येऽपसव्यम् । दैवे यत्रावृत्तिः
<>पैत्रे तत्र सकृत् । दक्षिणा च दिक् पित्र्ये । यद्दैवे
<>प्राक्संस्थादि पैत्रे तत्दक्षिणसंस्थं कार्य्यम् । प्रधान-
[Page1867-a+ 38]
<>द्रव्यविनाशे सन्निपत्योपकारकाङ्गसहितस्यैव तस्यावृत्तिः
<>नारादुपकारकसहितस्य ।
<>८ क० ४७ सू० । विकल्पस्यले एकेनेव कार्य्यकरणम् ।
<>अदृष्टार्थेषु बहुषु विहितेषु समुच्चयः यथा होतृ-
<>मन्त्राणामग्निमन्थनीयादीनाम् अग्निस्थापनमन्त्राणाञ्च ।
<>होतृमन्त्रत्वेऽपि याज्यानुवाक्ययोर्न समुच्चयः । तथा च
<>याज्या पुरीनुवाक्या च एकैकस्मिन् यागे एकैकैव ।
<>एकनिमित्तकप्रायश्चित्तानां समुच्चयः । यज्ञकाले मन्त्रा-
<>णामेकश्रुत्या प्रयोगः, न संहितास्वरेण, नापि ब्राह्मणं-
<>स्वरेण । सुब्रह्मण्यासामजपन्यूङ्खयाजमानानां मन्त्राणां
<>संहितावदेव स्वरेण प्रयोगोन त्वेकश्रुतिस्वरेण । आधाने
<>विहितदक्षिणाभेदस्य विकल्पः, न समुच्चयः । अनेक
<>साघनके कर्म्मणि ऊबध्यादीनां समुच्चयः । सर्व्वपशूनां
<>तानि कार्य्याणि । सोमक्रये विहितगवादिद्रव्यदशकस्य
<>दृष्टार्थत्वात् न समुच्चयः । सर्व्वत्र गार्हपत्याहवनीययोः
<>प्रदक्षिणीकृत्यापसव्यावृत्तिः अपसव्यीकृत्य च प्रदक्षिणा
<>वृत्तिः कार्य्या । विहारोत्तरतः सर्व्वकर्म्म कार्य्यम् ।
<>विहारस्य दक्षिणतः ब्रह्मयजमानयोरासने कार्य्ये । तयो-
<>र्मध्ये यजमानस्य वेदिं स्पृष्ट्वा (वेदिमध्ये पादाग्रं
<>निधाय) उपवेशनम् । पश्चात् ब्रह्मोपवेशनम् । अना-
<>देशेऽध्वर्युः यजुर्विहितं कर्म्म कुर्य्यात् आदेशे तु अन्योऽपि ।
<>विरोधे तु अन्योऽपे कर्त्ता यथा पेषणेऽध्वर्योर्व्यापृतत्वेन
<>विरोधात् कपालोपधानमग्नीत् कुर्य्यात् । हविष्पात्रस्वा-
<>मृयत्विजामेकत्र समावेशे यद्यत् पूर्व्वं तत्तदन्तरं, यद्य-
<>दुत्तरं तद्बहिर्भवति । हविषामपि मध्ये पूर्व्वं पूर्व्वं हवि-
<>रन्तरं कार्य्यं उत्तरमुत्तरं बहिः । प्रतापनाद्यग्निसाध्य-
<>सस्कारा गार्हपत्याग्नौ कार्य्याः । सर्व्वकर्मसु हविःश्रपणं
<>गार्हपत्ये आहवनीये वा कार्य्यम् । संस्काररहितं घृत-
<>मात्रमाज्यशब्दार्थोग्राह्यः । घृतं च गव्यमेव ग्राह्यम् ।
<>द्रव्यविशेषानुक्तौ सर्व्वत्र घृतेन होमः कार्य्यः विशेषवचने
<>तेनैवं । चात्वालात् बहिस्थं पुरीषं निवपेत् । आहवनीये
<>यजतयः, आज्यभागोपांशुयाजादयः आज्यहविष्का
<>ध्रुवातः आज्यं गृहीत्वा चतुरवदाय कार्य्याः । इडा-
<>प्राशित्राघारानप्येके ध्रुवातः कुर्व्वन्ति । आघारौ प्राञ्चौ
<>विदिशौ वा होतव्यौ उभयपक्षेऽपि ऋजू दीर्घौ सन्ततौ
<>च तौ कार्य्यौ । अनादेशेसर्वे होमा आहवनीये एव
<>कार्य्याः । आदेशे तु यथादेश मन्यत्राग्नौ । आदेशाभावे
<>सर्व्वत्र सकृद्गृहीतमेव होतव्यम् आदेशविशेषेऽन्यथा ।
[Page1867-b+ 38]
<>९ क० २१ सू० । सर्व्वत्र व्रीहयोयवा वा हवींषि भवन्ति ।
<>व्रीह्याग्रयणानन्तरं यवाग्रयणादर्वाक् व्रीहिभिरेव दर्श-
<>पौर्ण्णमासौ कार्य्यौ यवाग्रयणानन्तरं च प्राग्व्रीह्याग्रय-
<>णात् यवैरेव तौ कार्य्यौ । आपस्तम्बमते सर्व्वदा व्रीहिभि-
<>रेवेति भेदः । दर्शपौर्णमासयोरेवायं द्रव्यनियमः न विकृ-
<>तौ । द्विरवदानविधाने पुरोडाशचर्वादेर्म ध्यदेशादेक
<>मङ्गुष्ठपर्व्वमात्रं तिरश्चीनम् आद्यमवदानम् । द्वितीयं
<>तु हविःपूर्व्वभागात् तथावदानम् । तच्चावदानयोर्मर्या-
<>दाभङ्गाभावेनैव कार्य्यम् । पञ्चार्षेयाणां जमदग्नीनां
<>जमदग्निप्रवराणाञ्च हविषस्त्रिरवदानम् । तत्राद्यं
<>मध्यात्, द्वितीयं पूर्व्वभागात्, तृतीयम् पश्चाद्भागात् ।
<>यत्र आज्यभागपत्नीसंयाजोपांशुयाजाग्निहोत्रहोमा-
<>दौ चतुरवदानं विहितं तत्र जमदग्नीनां पञ्चशोऽवदा-
<>नम् । दधिपयसीरपि स्रुवेणावदानग्रहणम् ।
<>तदप्यङ्गुष्ठपर्व्वमात्रमेव कार्य्यम् ।
<>पुरोडाशादिहविषोऽवदानात् प्रथममाज्यं सकृदवदाय
<>ततोऽन्यद्धविरवदेयम् । पुनरप्यन्ते आज्यं सकृदवदेयम् ।
<>स्विष्टिकृद्धोमे तु प्रधानावदानादेकोनं हविषोऽवदानम् ।
<>तथा च येषां प्रधानयागेऽवदानद्वयं विहितं तेषां
<>स्विष्टिकृद्धोमे सकृदवदानं, येषां प्रधानेऽवदानत्रयं तेषां
<>हविष उत्तरार्द्धादेव स्विष्टिकृति अवदानद्वयम् । एवं चतुः
<>पञ्चशोऽवदाने त्रिः चतुर्वाऽवदानम् । उपस्तारः सकृत् ।
<>उपर्य्यभिघारणं तु द्विर्वारं भवति । हविषोऽवदेयाव-
<>दानयोः प्रत्यभिघारणम् । स्विष्टिकृदवदानानन्तरम् हविषो
<>न प्रत्यभिधारणम् । एककपालः पुरोडाशः सर्वहुतः
<>कार्यः । चतुर्थ्यन्तेन देवतापदेनानुवचनप्रैषा कार्य्या
<>यथा अग्नयेऽनुब्रूहीषेवंरूपा । आश्रावणानन्तरं
<>यत्र मैत्रावरुणः प्रैष्यते तत्रापि चतुर्थ्यन्तं देवतापद
<>प्रयोज्यम् । अग्नये प्रेष्य, सोमाय प्रेष्येत्येवम् । आ-
<>श्रावणानन्तरं यत्र मेत्रावरुणस्य प्रेषाभावस्तत्र द्वितीया-
<>न्तं देवतापदं प्रयोज्यम् । अग्निं यज सोमं यजेत्येवम् ।
<>प्रैषसम्बन्धिन्यनुवाचने द्रव्यात् षष्ठी भवति यथा इन्द्रा-
<>ग्निभ्यां छागस्य हविषोऽनुब्रूहीति । वपायै धाना सोमेभ्यः
<>इति प्रैषद्वये तु न षष्ठी । यत्रासौ यजेति विहितं
<>यथा नामग्राहं यजेति प्रशास्त्रादीन् प्रति । तत्र देवता-
<>पदं न प्रयोज्यम् । प्रशास्तर्यज पोटर्श्रजेत्येवं प्रयोज्यम् ।
<>यत्र यत्र मन्त्रे असाविति पदं श्रूयते तत्र तत्र असा-
<>विति पदमपनीय तस्य स्थाने तत्पदवाच्यस्य मैत्रादेर्नामो-
[Page1868-a+ 38]
<>च्चार्यं यथा इमममुष्य पुत्रमित्यादौ देवदतस्य पुत्रमित्या-
<>दि । सवषट्कारास्वाहुतिषु वेदेर्दक्षिणभागे उदक्-
<>प्राङ् इतीशानाभिमुखस्तिष्ठन् वषट्कारानन्तरं वषट्-
<>कारेण सह वा जुहुयात् । यत्राज्यमिश्रं हविर्विहितं,
<>तत्र पूर्व्वमाज्यं हुत्व ततो मध्ये हविर्हुत्वा पुनरुप-
<>र्य्याज्यं जुहुयात् । अथ वा सहैव सर्वमाज्यं हविश्च
<>जुहुयादिति पक्षद्वयम् ।
<P>१० क० १४ सू० । तत्र आग्नेयोऽष्टाकपालो भवती-
<>त्यादौ लटः लिङ्परत्वकल्पनया विधिपरत्वम् । कर्मसु
<>कर्त्तव्येषु तदुपकरणद्रव्यसमुदायानामादौ उपकल्पनं
<>तानि चानीय कर्मदेशस्थाने स्थापयेत् । चर्माण्यु त्तरलो-
<>मानि प्राग्ग्रीवाणि सर्व्वत्रास्तरणीयानि । हविषां मध्ये
<>यत् पश्चात् पठितं तद्देशतः कालतश्चोत्तरं कार्य्यम् ।
<>ग्रहणादिकं पूर्व्वपठितस्य पूर्वम् उत्तरपठितस्योत्तरम्
<>कार्यम् । एवम् अधिश्रयणाद्यपि पूर्व्वपठितस्य दक्षि-
<>णतः पश्चात्पठितस्योत्तरत इति । एकद्रव्ये स्थालीस्रु-
<>वादौ साज्ये दक्षहस्तेन गृहीते सति वामेन वेदस्योप
<>ग्रहणं कार्य्यम् । एकद्रव्यैत्युक्तेः उपभृदादौ द्वितीय-
<>द्रव्ये सति वेदोपग्रहणाभावः । आज्यादन्यद्रव्येण
<>द्रव्यवति यागे उपस्थानादौ च स्फ्येनोपग्रहणं कार्यम् ।
<>असत्सु वेदवज्रद्वितीयद्रव्येषु कुशैरुपग्रहणम् । यथा स्फ्ये
<>अन्यकर्मव्यापृते सोमे ग्रहहोमादौ द्वितीयद्रव्याभावे
<>च कुशोपग्रहणम् । स्रुचोरादानकाले आसादितां
<>स्रुचं जुहूञ्च पाणिम्यां परिगृह्य उपभृतौपरि निद-
<>ध्यात् । तत्र च परस्परसंस्पर्शजशब्दो न कार्य्यः ।
<>विश्वजिन्न्यायेन सर्व्वत्र स्वर्गः फलत्वेन कल्प्यते । एकस्मिन्
<>कर्मणि वैकल्पिकानामङ्गानां यथाश्रुतञ्च विहितानां
<>मध्ये अधिकाङ्गानुष्ठानपक्षे सर्व्वत्र फलाधिक्यम् । यथा
<>पौर्णमासादौ वैकल्पिकवैमृधाद्यधिकाङ्गानुष्ठाने । एवमन्वा-
<>हार्य्यादिदक्षिणादाने षड्दक्षिणापक्षतोद्वादशचतुर्विं-
<>शतिदक्षिणापक्षयोः फलतारतम्यम् । दानान्वारम्भणवरण-
<>व्रतप्रमाणानि यजमानसम्बन्घीनि ग्राह्याणि । तथाच यानि
<>दानादीनि प्रमाणानि विहितानि च तानि याजमानान्येव
<>व्रतञ्च सत्यवदनाधःशयनपयोव्रतादिकं यजमानस्येव,
<>प्रयाणं चाग्निखरवेदिशालासदोगृहादिमानं यजमान
<>हस्तमानेनैव कार्य्यम् । यूपावटोपरवादौ खाते, लूने
<>बर्हिषि, छिन्ने यूपे, अवहतेषु व्रीहिषु पिष्टेषु तण्डुल-
<>धानादिषु, दुग्धेपयसि, दग्धेषु महावीरेष्टकादिषु तदव-
[Page1868-b+ 38]
<>यवलक्षणया क्रियादिसम्भवः । रौद्रमन्त्रं रक्षोदैवतम्
<>असुरदैवतं शैव्यं मन्त्रमुच्चार्य तत्तद्देवताकं कर्म्म च कृत्वा
<>आत्मानमुपस्पृश्यापां स्पर्शनं हस्तेन कुर्य्यात् । इति सर्व्व-
<>कार्य्योपयोगिविधानानि प्रथमाध्याये उक्तानि । एतेषां
<>सर्व्वकर्म्मोपयोगित्वात् विस्तरेणोक्तिः । अन्यान्याध्यायार्थाः
<>संक्षेपणोच्यन्ते ।
<>२ अध्याये अष्टौ कण्डिकाः । तत्र १ क० पौर्णमासेष्टि-
<>कालः तत्राग्न्यान्वाधानेऽध्वर्युयजमानयोरधिकारः । तद्वि-
<>धानप्रकारः । दीक्षाग्रहणे दीक्षितधर्माः । दिवामैथुन-
<>मांसवर्जनम् अशिखकेशादिवापनम् । अपराह्णे पत्नी
<>यजमानयोरतृप्त्या हविषा सह व्रतकालयोग्यं माष-
<>मांसलवणवर्ज्जंहविष्यं भोज्यम् । तत्र व्रतयोग्यं भोज्यं
<>भाष्ये दर्शितं यथा पुलस्त्यः “सकृत् पर्व्वणि सर्पि-
<>ष्मत् हविष्यं लघु भोजनम् । न सायं नोपवासः स्यात्
<>तैलामिषविवर्जितम्” बौधा० “सर्वमेवैतदहः, कौशीधान्यं
<>विवर्जयेदन्यत्र तिलेभ्यः” । परिशिष्टे च “शाकं मांसं
<>मशूरं च चणकं कोरदूषकम् । माषान् मधु परान्नञ्च
<>वर्जयेदौपवस्तके” । कर्म्मप्रदीपे “लवणं मधु मांसञ्च क्षारान्
<>श्वोयेन हूयते । उपवासे न भुञ्जीत नोरुरात्रौ न
<>किञ्चन” । “तिलमुद्गादृते शैत्यं शस्यं गोधूभकोद्रवौ । चणकं
<>देवधान्यञ्च सर्व्वशाकं तथैक्षवम् (गुडम्) । सर्ज्जीक्षारं यव-
<>क्षारं टङ्कणक्षारमेव च । व्रतस्थो वर्ज्जयेन्नित्यं सामुद्रं
<>लवणं तथा” । सामुद्रविशेषणात् सैन्धवमानसयोर्न
<>निषेधः । “सैन्धवं लवणं यच्च यच्च मानससम्भवम् ।
<>पवित्रं लवणं ह्येते प्रत्यक्षे अपि मर्वतः इति स्मृतेः” ।
<>सत्यवदनञ्चात्र कर्म्मार्थम् उपनयनोत्तरविहितं तु पुरु-
<>षार्थः अतः प्रायश्चित्तभेदः । रात्रौ तस्मिन्नेव विहारे-
<>ऽग्निहोत्रहोमः । सायमशनेच्छायां होमानन्तरमार-
<>ण्यौषधीनां नीवारादीनामन्नम् आरण्यवृक्षादीनां च फल-
<>मनतिरात्रौ भुञ्जीत । आहवनीयगृहे गाहपत्यगृहे
<>वाऽधः शयनं तत्राप्यास्तरणनिषेधः, ब्रह्मचर्य्यञ्च । एष
<>नियमः सपत्नीकयजमानस्यैव । पौर्णमासे अन्वाधानादि-
<>कर्मापवर्गान्ते द्व्येहे एकाहे वा कार्यभेदोक्तिः तच्च प्रातरेव
<>कार्यम् । २ क० । अग्निहोत्रानन्तरं ब्रह्मवरणं तत्-
<>प्रकारः । ३ क० ८ क० पर्य्यन्ते ब्रह्मसदनादेः आत्मस्पर्श-
<>पर्यन्तस्य कर्मकलापस्यानुष्ठानप्रकारमन्त्रादिकीर्त्तनम् ।
<>३ अध्याये अष्टौ कण्डिकाः । तत्र होतृसदनादिपौर्ण्णमास-
<>समाप्तिपर्यन्तकर्त्तव्यकार्यकलापस्यानुष्ठानप्रकारमन्त्रादि ।
[Page1869-a+ 38]
<>४ अ० १५ क०! तत्र १ । २ । ३ क० दर्शयागात् प्राक्कर्त्तव्यं पिण्ड-
<>पितृयज्ञानुष्ठानप्रकारमन्त्रादिकथनम् । तत्र द्रव्यदेवतायुक्तः
<>आख्यातप्रत्ययान्तकर्म्मशब्दोवेदबोधितो यागशब्दार्थः इत्यु-
<>क्तिः । सर्व्वासु इष्टिषु अग्नीषोमीये पशौ च दर्शपौर्ण्णमास
<>यागधर्म्मातिदेशः । वैश्वदेववरुणप्राघाससाकमेधशुनासी-
<>रीयरूपचतुःपर्व्वात्मकचातुर्मास्यस्याद्ये वैश्वदेवे पर्व्वणि
<>दर्शपौर्ण्णधर्म्माः । ततोऽतिरिक्तत्रयेषु औपदेशिकाः प्राचोन-
<>प्रवणे त्रिधाबर्हिःप्रस्ताराद्रयोधर्म्मा भवन्ति । चातु-
<>र्मास्ये वरुणप्रघासादिषु त्रिषु तु वैश्वदेवपर्व्वधर्म्माः किन्तु
<>मारुत्यादिषु न भवन्ति । सौमिकादवभृथात् वारुण-
<>प्राघासिकावभृथे धर्म्माभवन्ति । क्व? कुर्यादिति
<>सन्देहे लौकिकाग्निरेव ग्राह्यः । दर्शपौर्ण्णमासयो-
<>राग्नेयादयः षट् प्रधानयागाः । वैकृते कर्मण्येक-
<>दैक्ये सर्व्वत्राग्नेयधर्माः । अतेकदैवत्ये तु अग्नी-
<>षोमीयैन्द्राग्नादेः । तत्रापि आग्नावैष्णवादौ अग्नीषोमी-
<>यस्यैव धर्मा नैन्द्राग्न्यास्येति निर्द्धार्यम् । मारुतेषु ऐन्द्रा-
<>ग्न्यस्येति निर्द्धार्यम् । द्रव्यसामान्येनापि धर्मप्रवृत्तिर्भवति
<>यथा पुरोडाशचरुधानासक्त्वादौ पुरोडाशस्य, सान्नाय्ये
<>सान्नाय्यस्य, आज्ये आज्यस्येति । देवतागुणस्योपांशुत्वादेः
<>साम्ये धर्म्मप्रवृत्तिर्भवति । यथोपांशुयाजे उपांशुयागः ।
<>द्रव्यदेवतासामान्यविरोधे द्रव्यसामान्यादेव धर्माभवन्ति न
<>देवतासामान्यात् यथा ऐन्द्रपुरोडाशादौ देवता
<>सामान्यात् पुरोडाशस्यैव । पयस्यायां पयस एव धर्मा-
<>भवन्ति न दध्नः । अतश्चातुर्सास्यादौ परिवासितया शाखया
<>पवित्नबन्धनानन्तरं वत्सापाकरणं दोहनचतुष्टयासाद-
<>नञ्च भवति । पशावपि पयस एव धर्माभवन्ति न दध्नः ।
<>अतःसान्नाय्योखास्थानापन्नानां वशाश्रपणीशूलोखाना
<>मासादनप्रोक्षणे भवतः । द्रव्येषू स्थानापत्तेर्धर्माभवन्ति
<>यथा श्यामाकानां व्रीहिववस्थानापत्तेस्तर्द्धर्म्मा ग्रहणा
<>सादनप्रोक्षणकण्डनादयो गृह्यन्ते । प्राकृतस्थानाप-
<>न्नस्यापि द्रव्यस्य ये स्थानिनो धर्माविरुध्यन्ते स्थाना-
<>पन्ने द्रव्ये नं ते भवन्ति यथा परिधौ पशुनियोजने
<>यूपस्थानापन्नस्यापि परिधेः तक्षणाष्टाश्रीकरणादयोधर्मा
<>न भतन्ति विरुद्धत्वात् । विकृतौ यत्र प्राकृतद्रव्यदेव-
<>तास्थानेऽन्यद्रव्यदेवतादिर्विहितस्तत्र प्राकृतमन्त्रस्य यथार्थ
<>मूहोभवति । यथा अग्नये त्वा जुष्टभिणस्य प्रकृतौ मन्त्रस्य
<>इन्द्राग्निव्यां वां जुष्टमित्यूहः । प्रकृतौ मन्त्राणामूहो
<>न भवति प्रकृतेरपूर्वत्वात् । यथा पत्नीं संनह्ये-
[Page1869-b+ 38]
<>त्येकवचनान्तमन्त्रस्य बहुपत्नीकयागेऽपि नोहः । किन्तु
<>एकवचनान्त एव प्रयोज्यः । तथा पवित्रे स्थ इति
<>मन्त्रस्य पवित्रद्वयपक्षेऽपि नोहः । अत्रापवादः ।
<>विकृतौ वचनविशेषे प्राकृतधर्म्मा न भवन्ति । अर्थलोपात्
<>(प्रयोजनलोपादपि) प्राकृतधर्म्मा न भवन्ति । यथा
<>मौद्गे चरौ कण्डनस्य प्रकृतितः प्राप्तस्यापि प्रयोजना-
<>भावात् नानुष्ठानम् । तथा विरोधादपि प्राकृतधर्म्माणां
<>विकृतावप्रवृत्तिः । यथा चरौ पेषणस्य दध्युपसर्ज-
<>नीनामधिश्रयणस्य च । यच्च प्रकृतौ परार्थतया विहितं
<>विकृतौ परार्थाभावेन तस्याप्रवृत्तिः यथा प्रकृतौ प्रति-
<>पत्तिकर्म्मणां परार्था (प्रतिपाद्यद्रव्यार्था) उत्पत्तिरस्ति
<>अती विकृतौ प्रतिपाद्यद्रव्याभावे द्रव्यकर्मणामप्यभावो
<>भवति । यत्र तु परार्थोत्पन्नं द्रव्यं क्वचित् कर्म्मान्तर-
<>साधनत्वेन विहितं तत्र परस्याभावेऽपि परार्थोत्पन्नस्य
<>भावो भवति (परार्थोत्पन्नेन द्रव्येण यत्कार्य्यं तदन्येनापि
<>येन केनचित् कार्यम्) यथा यूपशकलेन शुक्रं समार्ष्टी-
<>त्यत्र यूपार्थं तक्ष्यमाणे यूपे यत् शकलमुत्पन्नं यूपाभावेन
<>तत्सम्बन्धिशकलाभावेऽपि ग्रहसंमार्गसाधनत्वेन विहित-
<>त्वाद्येन केनचिच्छकलेन शुक्लसंमार्जनं कार्यम् ।
<>सर्व्वासामिष्टीनां सद्यस्कालत्वम् ।
<>४ क० । प्रजापश्वन्नयशस्कामकार्य्य दाक्षायणयज्ञमन्त्रप्रकारादि ।
<>दर्शपौर्णमासयोर्देवद्रव्यभेदकथनपूर्व्वकतद्विधानप्रकारः ।
<>५ क० । उपांशुशब्दार्थकथनम् । (व्यक्तत्वे चोदनैकत्वे तन्त्रै-
<>क्ये यत्र कामना । तादर्थ्येनैव चोत्पत्तिस्तत्रैव स्यादुपां-
<>शुता” कर्कः । तत्रद्रव्यदेवतादिकथनम् ।
<P>६ क० व्रीहीणां यवानां वा पाके आग्रयणसंज्ञं कर्म्म
<>कार्य्यम् तत्र शरद्वसन्तादिकालद्रव्यदेवतादिमन्त्रविधान-
<>प्रकाराश्च । दर्शपौर्ण्णमासेष्ट्यनन्तरमेवाग्रयणाद्या प्रकृ-
<>तिवत् कार्य्याः न पूर्व्वम् । दर्शपौर्णमासोत्सर्गे कृते
<>अग्निहोत्रमेव जुह्वत आग्रयणविधानप्रकारः । दीक्षिते
<>विशेषः । संवत्सरोपसत्कादौ यज्ञे आग्रयणविशेषः ।
<>संवत्सरसुत्यादौ द्रव्यविशेषाः । श्यामाकाग्रयणविधान
<>प्रकारः ।
<>७ क० । अग्न्याध्येयकर्मकालदेवतामन्त्रविधानप्रकारादि
<>अग्नाधेयशब्दे ऋग्वे दविधिरुक्तो माध्यन्दिनानां विशे-
<>षस्तु विस्तरभयान्नोक्तः पद्धतौ दृश्यः ।
<>८ । ९ । १० क० । आधानस्याङ्गकर्मणां विधानम् । मन्त्रादिकथनम् ।
<>११ क० । पुनराधाने निमित्तं वित्तहान्यादि । तद्विधान-
[Page1870-a+ 38]
<>१२ क० । अग्निहोत्राङ्गस्य वात्सप्रस्योपस्थानप्रकारः ।
<>१३ । १४ । १५ क० । अग्निहोत्रकालद्रव्यदेवताविधानमन्त्रादि ।
<>तत्र कागनाभेदेनावस्थाभेदयुक्ते वह्नौ होमः कार्यः यथा
<>प्रजाभ्योबलेनान्नादिकं जिहीर्षुणा समिद्धे धूममिश्रेऽग्नौ
<>होमः कायः । प्रजाउपरुध्य ताभ्योऽन्नं जिहीर्षुणा अतिब-
<>हुलज्वालायुक्ते, श्रीकामैः यशस्कामैर्ब्राह्मणादिभिः प्रदीप्ते,
<>मित्रभावेन प्रजाभ्योऽन्नं जिघृक्षुणा राज्ञा ज्वालापसरणे
<>जाते, ब्रह्मवर्चसकामेन देदीप्यमानेष्वङ्गारेषु सत्सु वह्नौ
<>होमः । कामनाभेदे हीम्यद्रव्यभेदाः । यथा स्वर्गकामः
<>पशुकामो वा पयसाऽग्निहोत्रं जुहुयात् । एवं ग्राम-
<>कामो यवाग्वा, बलकामः व्रीहिश्यामाकनीवारयवगोधूम-
<>शालीनां तण्डुलैः, यावनालैः प्रियङ्गुभिश्च । इन्द्रिय-
<>कामोदध्ना, तेजस्कामो घृतेन । एतमुक्तद्रव्याणां प्रत्यहं
<>संवत्सरहोमे तत्तत्फलसिद्धिः । अग्निहोत्रहोमे सर्वा-
<>स्विष्टिषु च गार्हपत्यागारस्य दक्षिणद्वारेण प्रवेशनम् ।
<>सर्वदा यजमानः स्वयं होमः कार्यः, कार्यवशात् तन्नियुक्तेन
<>अध्वर्युणा वा । किन्तु दर्शे पौर्णमास्याञ्च सदा स्वयं होमः
<>कार्यः । प्रवासे सूतकादौ च विशेषः ।
<>५ अध्याये । १ ३ कण्डिकाः तत्र । १ । २ क० । चातुर्मास्ययज्ञ
<>वैश्वदेवपर्व्वकालद्रव्यदेवताप्रयोगादि ।
<>३, ४, ५, क० वरुणप्राघासरूपतदीयपर्व्वकालद्रव्यदेव-
<>तामन्त्रविधानादि ।
<>६ क० । साकमेधरूपतदीयपर्व्वकालविधानद्रव्यदेवतामन्त्रादि ।
<>७ क० तत्र द्विहविष्कक्रौडिनीयेष्टिकालविधानद्रव्यदेवता-
<>मन्त्रादिकथनम् ।
<>८, ९, क० तत्र पित्र्येष्टिकालद्रव्यदेवतामन्त्रादिकथनम् ।
<>१० क० तत्र त्रैयम्बकहोमकालविधानद्रव्यदेवतामन्त्रादि
<>११ क० चातुर्मास्यपर्व्वभेदशुनासीरीयकालद्रव्यदेवता-
<>मन्त्रादिकथनम् । तत्रायं विशेषः । कृतवैश्वदेवपर्व्वण
<>एव वरुणप्राघाससाकमेधादिपर्व्वत्रयस्य नियतकालत्वात्
<>वरुणप्राघासादि कर्त्तव्यमेव । कृते पौर्णमामे दर्शेष्टिवत् ।
<>चातुर्मास्यानां षुनःप्रारम्भः सूतकादावपि कार्यएव ।
<>चातुर्मास्यानि त्रिविधानि ऐष्टिकानि, पाशुकानि सौमि-
<>कानि वेति तेषां द्रव्यदेवतामन्त्रविधानादि ।
<>१२, १३, क० मित्रविन्देष्टिद्रव्यदेतता मन्त्रबिधानकथनम् ।
<>६ अ० दशभिः कण्डिकाभिः निरूढपशुबन्धयागकालद्रव्य-
<>देवतामन्त्रविधानादिकथनम् ।
<>७ अ० ९ क० । तत्र ज्योतिष्टोमकालद्रव्यदेवतामन्त्रादि
[Page1870-b+ 38]
<>विधानादि । तत्र सोमयागरूपस्याद्यसंस्थस्य द्रव्यदेवतादि
<>विधानादि ।
<>८ अ० ९ क० । तत्र १, २, क० आतिथ्यकर्मद्रव्यदेवतामन्त्रादि
<>३ क० औपवसथ्यकालद्रव्यदेवतामन्त्रादिकथनम् ।
<>४, ५, ६, ७, ९, क० । आसु-
<>९ अ० १४ कण्डिकात्मके १ कण्डिकायाञ्च सौत्यकर्म्म-
<>कालद्रव्यदेवतामन्त्रविधानादिकथनम् । अध्यायशेषे समा-
<>प्तिपर्य्यन्ते प्रातःसवनद्रव्यदेवतामन्त्रविधानोक्तिः ।
<>१० अ० ९ क० । तत्र किञ्चिदूनाध्यायसमाप्तिपर्य्यन्ते
<>मध्यन्दिनसवनतृतीयसवनयोर्द्रव्यदेवतामन्त्रविधानकथनम् ।
<>अन्ते ज्योतिष्टोमे सोमोत्तरकर्त्तव्यानाम् ‘अत्यग्निष्टोमः
<>उक्थ्यः षोडशी वाजपेयोऽतिरात्रः आप्तोर्याम इत्येवं
<>रूपाणां षण्णां सोमसहितानां सप्तानां यागानां ज्योति-
<>ष्टोमत्वमुक्तं तत्र च ज्योतिष्टोमस्याध्वर्यवविधानप्रकारः ।
<>११ अ० १ कण्डिका । तत्रज्योतिष्टोमाङ्गब्रह्मत्वविधानादि ।
<>१२ अ० ६ क० । तत्र द्वादशाहयागविधानम् । तत्र
<>एकादशाहादियागे च ज्योतिष्टोमधर्मातिदेशः । तत्रा-
<>ग्निष्टुतो धर्मातिदेशः इत्येकस्य मतम् । द्वादशाहो द्विविधः
<>सत्ररूपः अहीनरूपश्च । तत्रोभयरूपयोर्लिङ्गप्रदर्शनम् ।
<>यथा यस्याद्यन्तयोः अतिरात्रयागस्तत्सत्रं, यत्र तु
<>अन्तेएव अतिरात्रोयागः सः अहीन इति तयोर्लिङ्गतोक्तिः ।
<>सत्रेषु यजमानसहितानां षोडशर्त्त्विजां कर्त्तृत्वात्
<>सर्व्वेषां यजमानत्वम् तेन तत्र दक्षिणाभावः सर्व्वेषां
<>स्वामित्वयोगात् फलवत्त्वाच्च यजमानत्वातिदेशेन सप्त-
<>दशानामेव यजमानधर्म्मदीक्षणादि । अन्वारम्भस्तु
<>गृहपतेरेव । क्रतुनिष्पत्त्यर्थं पात्रासादनादौ कर्मणि
<>एकस्यैककर्त्तृत्वं तेनैव कृते सर्व्वकृतत्वम् । गृहपत्याह-
<>वनीयीय एव अङ्गारप्रामनम् । अध्यायसमाप्तिपर्य्यन्ते
<>तदीयद्रव्यदेवतामन्त्रदीक्षाकालविधानादि ।
<>१३ अ० ४ क० । तत्र १ क० गवामयनमत्रप्रकारः तत्र द्वाद-
<>शाहधर्मातिदेशः । २, ३, ४ क० तत्रद्रव्यदेवतामन्त्रविधानादि
<>१४ अ० ३ क० । तासु ज्योतिष्टोमसंस्थाभेदवाजपेयकाल
<>द्रव्यदेवतामन्त्रविधानादि ।
<>१५ अ० १० क० । तासु राजसूययाग उक्तः तत्र
<>क्षत्रियजातेरेवाधिकारः वाजपेयेनेष्ट्वा न राजसूयः
<>कार्यः । तत्र द्रव्यदेवतामन्त्रविधानादि
<>१६ अ० ८ क० । तत्र १ क० पञ्चचितिकस्थलविशेषस्था-
<>ग्निविधानप्रकारः चयनरूपाङ्गकाग्नेः सोमाङ्गत्वोक्तिः
[Page1871-a+ 38]
<>तत्र च इच्छयाऽधिकारः तत्रायं भेदः महाव्रतसंज्ञक-
<>स्तोत्रसाध्यसोमयागे एव पञ्चचितिकस्थलस्य नियमः
<>अन्यत्र इच्छया विकल्पः । ४ क० पर्य्यन्ते उखानिर्माण-
<>प्रकारादि । उखाशब्दे तद्विधिरुक्तः
<>४ कण्डिकान्ते ५ क० च अग्निचयनप्रकारस्तत्रत्यदेवतामन्त्रादिकथनम् ।
<>६ क० अग्निविशेषपञ्चकचयनप्रकारः
<>७ क० तत्रत्यप्रायश्चित्तिहोमविधानम्
<>८ क० अग्निचयनस्य पूर्व्वमुक्तस्य प्रकारभेदतत्कालद्रव्यदेव तामन्त्रादि ।
<>१७ अ० १२ क० । तत्र प्रायश्चित्तान्तकर्मोत्तरकर्त्तव्यविधान-
<>भेदद्रव्यदेवतामन्त्रादिकथनम् ।
<>१८ अ० ६ क० तासु शतरुद्रियहोमः तदङ्गकर्मद्रव्यं-
<>देवतामन्त्रादिकयनम् । ६ क० शेषे अग्निचितोनियमा
<>उक्ता यथा अग्निचिद्वर्षति न पठेत् । पक्षिमांसा-
<>भोजनम् । प्रथमचयने द्विजातिभार्य्यामेव गच्छेत् न
<>शूद्राम् । द्वितीयचयने सवर्णामेवोपगच्छेत् नान्यवर्णां
<>क्षत्रियां वैश्यां वा । तृतीव्ये न काञ्चन स्त्रियं गच्छेत् ।
<>ब्रह्मचार्येव भूयात् । यावज्जीवमित्थं व्रतं कुर्य्यात् ।
<>संवत्सरं वेति पक्षान्तरम् । चित्याशक्तौ सोमेज्यायां स्वय
<>मातृण्णाविश्वज्योतिरृतव्यानामन्यतमानामिष्टकानामुपधा-
<>नम् । पुनश्चयनमचयनं वेति पक्षान्तरोक्तिः ।
<>१९ अ० । ७ क० । तत्र सौत्रामणीयागोविहितः । तत्र
<>ऋद्धिकामस्य ब्राह्मणस्यैवाधिकारः । स च अग्निमता सोम-
<>याजिना सोमयागान्ते कार्य्यः । सीमातिपूतस्य (यस्य मुखा-
<>तिरिक्तनासाकर्णगुह्यादिच्छिद्रेभ्यः पीतः सोमः स्रवति स
<>सोमातिपूतः) सोमवामिनश्च (मुखेन यः पीतसीमं वमति
<>स सोमवामी) तस्याऽत्राधिकारः । स्वराज्यात् रिपुभिः
<>प्रच्यावितस्य राज्ञोऽपि स्वराज्यप्राप्त्यर्थमधिकारः । पशु-
<>प्राप्तियोग्यस्यापि अप्राप्तपशोः पशुकामनया वैश्यस्याऽ-
<>प्यत्राधिकारः । अयं चतूरात्रसाध्यः । तदङ्गसुरासन्धान
<>प्रकाराद । तत्र द्रव्यदेवतामन्त्रादि ।
<>२० अ० ८ क० । तत्राश्वमेधयागोविहितः तत्र अभि-
<>षेकवतः क्षत्रियजातेः राज्ञोऽधिकारः न विप्रवैश्ययोः ।
<>स च त्रिरात्रसाध्यः सर्वकामाप्तिफलकः । तत्र काल-
<>द्रव्यदेवतामन्त्रादि । अश्वमेधशब्देऽस्य विवृतिः ।
<>२१ अ० ४ क० । तत्र १ क० पुरुषमेधयज्ञोविहितः सर्व-
<>भूतेभ्योऽतिष्ठोत्कर्षकामस्यात्राधिकारः । स च पञ्चरात्र-
<>साध्यः एकविंशतिदीक्षः ब्राह्मणक्षत्रिययोस्तत्राधिकारः
<>न वैश्यस्य । तदीयद्रव्यदेवतामन्त्रादि । २ क० सर्व्वकामस्य
[Page1871-b+ 38]
<>सर्वमेधयागोविहितः स च दशरात्रसाध्यः । ३ । ४ क० ।
<>तत्र पुरुषः अश्वः गौः मेषः अजः इति पञ्चपश्वालम्भनं
<>तद्विधानादि प्रोषितस्य मृतस्य वा संवत्सरास्मृतौ पितृ-
<>मेधो यज्ञो विहितः तत्र नक्षत्रादिकालद्रष्टव्यदेवतामन्त्र-
<>विधानादिकथनम् ।
<>२२ अ० ११ क० । तत्र १ क० यजुर्वेदोक्ताधानादिपितृमेधान्त-
<>कर्म्माण्युक्त्वा सामवेदविहिता एकाहसाध्ययागा विहिताः ।
<>तत्र परिभाषा । संस्यान्तरानुक्तौ अग्निष्टोममंस्थएव
<>क्रतुर्भवति । भूर्नामैकाहः १ धनुमात्रदक्षिणः । ज्यीति-
<>र्नामैकाहः २ । तौ च विशेषानुक्तौ अग्निष्टोमसंस्थौ । गो-
<>संज्ञकः ३ आयुःसंज्ञकश्च ४ एतावेकाहौ उक्थ्यसंस्थौ
<>अभिजिद्विश्वजितौ ५६ एतौ अग्निष्टोमकल्पौ । तत्राभि-
<>जिति गोसहस्रं शताश्वं वा समुदितं वा दक्षिणा ।
<>विश्वजिति सहस्रं सर्व्वस्वं वा समुदितं वा दक्षिणा ।
<>तत्र ज्येष्ठपुत्रस्य विभागयोग्यद्रव्यभिन्नं भूमिदासवर्ज्जं
<>सर्वस्वपदार्थः । यतो भूमेः धारणचङ्क्रमणद्वारेण
<>उपयोगात् दासस्य शुश्रूषार्थमुपयोगात् तद्वर्ज्जं हिर-
<>ण्यादिकं सर्व्वस्वपदार्थः इत्येकमतम् । स्वमते पुरुषमेधे
<>गर्भदासदानदर्शनात् भूम्येकदेशपरित्यागे धारणसम्भ-
<>वात् तद्व्यतिरिक्तं सर्व्वस्वं देयमिति । अवभृथस्नाने
<>वत्सच्छविं परिदधातीतिश्रुतेः तद्व्यतिरिक्तविषयं सर्व्व-
<>स्वम् । एवं दीक्षोपयोगिद्रव्यव्यतिरिक्तविषयमपि । सह-
<>स्रादधिकं सर्व्वस्वं दक्षिणा देयेति फलितम् ।
<>विश्वजिति द्वादशरात्रादिनियमभेदः । अभिजिति कृते
<>विश्व जितोऽनुष्ठानम् अभिजिद्विश्वजितोर्युगपदनुष्ठानं वा ।
<>तयोर्युगपत्करणे देवयजनस्थानविशेषोक्तिः तत्र वृतषोड-
<>शर्त्विजां बाहुल्यात् अन्यतमेनान्यत्र कर्म सम्पाद्यम् ।
<>तत्र बहिर्वेदिकानि कर्म्माणि समानानि । अन्तर्वेदिकान्येव
<>विशिष्टानि । युगपत्करणपक्षेऽपि अभिजित एव पूर्व्वं पूर्व्व
<>मङ्गं कृत्वा विश्वजितः उत्तरमुत्तरं कार्यम् । सर्वजिन्नामा
<>७ एकाहः स च महाव्रतसंज्ञसामस्तवसाध्यः तद्विधा-
<>नादि तत्र संवत्सरं दीक्षा सप्ताहाभिषवः । तत्र तिस्रः
<>षट् वा उपसदः । तथा च संवत्सरं दीक्षां कृत्वा तदूर्द्ध्वं
<>सप्तमाहे अभिषवं कृत्वा सप्ताहे अतीते सुत्या भवति तत्र
<>च तिस्रः षड् वा उपसदः कार्य्याः । तत्र संवत्सरं दीक्षा-
<>अग्निचयनवद्वा दीक्षा कार्य्या । स च अग्निष्टोमसंस्य
<>एव । २ क० सर्व्वजिति दक्षिणाभेदतद्विधानादि । अयञ्च
<>उक्य्यकल्पः । उक्तानामभिजिदादीनां संज्ञान्तरम् ।
[Page1872-a+ 38]
<>तत्र अभिजितो ज्योतिःसंज्ञा विश्वजितः विश्वज्योतिः-
<>संज्ञा । सर्वजितः सर्व्वज्योतिःसंज्ञा । तद्दक्षिणाभेद-
<>विधानादि । उक्थ्यसंस्थश्चतुर्थस्त्रिरात्रसम्मितसंज्ञः ।
<>साद्यस्क्रसंज्ञाः ८, ९, १०, ११, १२, १३ षट् क्रतवोविहि-
<>ताः । ते च क्रमेणोत्तरत्र दर्शिताः । तत्राद्ये ८ स्वर्ग-
<>कामपशुकामभ्रातृव्यवतामेवाधिकारः । द्वितीये साद्यस्क्रे ९
<>दीर्घव्याधिशमप्रतिष्ठान्नाद्यकामानामधिकारः । अनु-
<>क्रीनाम साद्यस्क्रः तृतीयः १० तत्र कर्मादिना हीनस्य
<>तन्निवृत्तिकामस्याधिकारः । विश्वजिच्छिल्पाख्यः ११
<>चतुर्थः । तस्मिन् दक्षिणाभेदः तत्र सर्व्वस्वप्रतिनिधि-
<>र्वेति दक्षिणोक्ता सर्व्वस्वप्रतिनिधिद्रव्याण्येवमुक्तानि यथा
<>धेत्वनुडुत्सीरधान्यपलादिमानार्हस्वर्ण्णरूप्यादिदासदासी-
<>मिथुनसोपकरणमहानसहयाद्यारोहणगृहशय्या । तेन
<>सर्व्व स्वपदेनैषामेव ग्रहणम् । वैरनिर्यातनकामस्य श्येनो-
<>नाम १२ पञ्चमः साद्यस्क्रः । तत्र दक्षिणाऽनुष्ठान-
<>मन्त्रदेवतादि । एकत्रिकनामा षष्ठः १३ साद्यस्क्रः । सर्व्वे-
<>षामेषां दीक्षायाः सद्यःक्रियमाणत्वात् साद्यस्क्रसंज्ञा ।
<>व्रात्यस्तोमाश्चत्वार एकाहाः १४ । १५ । १६ । १७ विहिताः ।
<>इह त्रिपुरुषं पतितसावित्रीका व्रात्यास्तद्दोषशान्त्यै एते
<>कार्य्यास्तत्र लौकिकेऽग्नौ होमः । तेषां प्रथमे १४
<>व्रात्यस्तोमे गाननर्त्तनकारिणां व्रात्यानामधिकारः ।
<>नृशंसत्वेन निन्दितस्य द्वितीये उक्थ्यसंस्थे १५ अधि-
<>कारः । कनिष्ठस्य तृतीये १६ । तथा च कनिष्ठं गृह-
<>पतिं कृत्वा स कार्य्यः । ज्येष्ठस्य अल्पप्रजनस्य स्थविरस्य
<>चतुर्थे १७ अधिकारः तादृशं गृहपतिं कृत्वा गार्हपत्ये
<>स कार्यः । तद्दीक्षाविधानादि । कृतव्रात्यस्तोमस्य व्यव-
<>हार्यता भवति । अन्ते ब्रह्मवर्चसवीर्य्यान्नाद्यप्रतिष्ठाकामस्य
<>आत्मनोऽपूतत्वनिवृत्तिकामस्य च कर्त्तव्यः अग्निष्टोम-
<>संस्थः अग्नि ष्टुन्नामैकाहः १८ ।
<>५ क० । तत्र द्रव्यदेवतामन्त्रविधानाद्युक्तम् । त्रिवृत्-
<>स्तोमका अग्निष्टोमस स्थाः चत्वारः क्रतवोविहिताः । तत्र
<>अनिरुक्तप्रातःसवनः प्रथमः १९ । तस्य ईप्सुयज्ञ इति
<>संज्ञा । हिरण्यादिकामस्य ग्रामकामस्य चात्राधिकारः ।
<>तत्र द्रव्यदेवतामन्त्रविधानादि । वृहस्पतिसवः द्वितीयः
<>२० । राज्ञा सहिता ब्राह्मणाः यं ब्राह्मणं धर्म्मस्थापक-
<>त्वेनाङ्गीकुर्वीरन् तस्यात्राधिकारः । इषुसंज्ञ २१ स्तृतीयः ।
<>स च श्येनवत्कार्य्यः किन्तु न सद्य इति भेदः । स च
<>मरणकामकर्त्तव्यः । ६ क० सर्व्वंस्वारश्चतुर्थः २२ एकाहः
[Page1872-b+ 38]
<>क्रतुः जीवितुकामस्य मर्त्तुकामस्य वात्राधिकारः । तत्र-
<>सिद्धान्नदक्षिणा । तस्य द्रव्यदेवताविधानादि । ऋत्विग-
<>पोहनीयास्त्रयः २३, २४२५ क्रतवोविहिताः । तेषु
<>आद्यः सर्व्वस्तोमः २३ । द्वादशाहिकच्छन्दोमत्रयमध्ये
<>उक्थ्यसंस्थे उत्तमे अहनो पृथक् कृत्वा द्वितीय-
<>तृतीयौ २४, २५, ऋत्विगपोहनीयौ कार्यौ । वाचस्तो-
<>माश्चत्वारः २६, २७, २८, २९ । छान्दोग्ये चैषां विशेषः ।
<>अन्ते त्रिवृत्पञ्चदशसप्तदशैकविंशत्रिनवत्रयस्त्रिंशाख्याः
<>षट् ३०, ३१, ३२, ३३, ३४, ३५, पृष्ट्यस्तोमाः एकाह-
<>विशेषाविहिताः ।
<>७ क० । तेषां विधानप्रकारमन्त्रदेवतादिकथनम् ।
<>अग्न्याधेयपुनराधेयाग्निहोत्रदर्शपौर्ण्णमासदाक्षायणाग्रयण
<>संज्ञाः ३६, ३७, ३८, ३९, ४०, ४१, षट् प्रतिकर्म्मसोमाः
<>क्रतवोविहिताः । तद्विधानादि ।
<>८ क० । सप्तदशस्तोमकाः ४२, ४३, ४४, ४५, ४६, पञ्च
<>क्रतबोविहिताः तत्र ग्रामकामस्य उपहव्यनामा ४२ अनि-
<>रुक्तः । मिथ्याभिशस्तस्यापि तत्राधिकारः । तद्दक्षिणा-
<>विधानादि । स्वर्गकामस्य ऋतपेयः ४३ । तद्विधानप्रकार-
<>देवतामन्त्रकथनम् ।
<>९ क० पशुवैश्यकामयोर्वैश्यस्तोमः ४४ । तद्विधानादि ।
<>तीव्रसुन्नामकः ४५ उक्थ्यसंस्थः क्रतुः । तीव्रसुति
<>सोमातिदेशेऽपि विशेषविधानम् । तत्र सोमातिपूतस्य
<>स्वराज्यात् प्रच्यावितस्य राज्ञः दीर्घव्याधिशान्तिग्राम-
<>प्रजापशुकामानाञ्चाधिकारः । तद्विधानादि ।
<>१० क० राज्यकामस्य राजन्यस्य राट्संज्ञकः क्रतुः ४६
<>तद्विधानादि । सचाग्निष्तोमसंस्थः । सऐन्द्रपरियज्ञः
<>ऋषभवत्कार्य्यः । विराडाख्यः ४७ क्रतुः अन्नाद्य-
<>कामस्य कर्त्तव्यः सऐन्द्रपरियज्ञवत् आद्यन्तयोः आग्नेय-
<>पशुकः कार्य्यः । औपशदनामा ४८ एकाहः प्रजाति-
<>कामस्य विहितः । तद्विधानादि । पुनस्तोमनामा ४९
<>एकाह उक्थ्यसंस्थः । तत्र प्रतिग्रहदोषशान्तिकामस्या-
<>धिकारः तद्दक्षिणादि । पशुकामस्य चतुष्टोमनामकौ ५०,
<>५१ उद्भिद्बलभिदौ च एकाहौ ५२, ५३ दर्शपौर्ण्ण-
<>मासंवत् संहतावेव तौ फलसाधकौ । इषुरिष्टिः ५४
<>तद्विधानादि । उद्भिदा इष्ट्वा ततएव दिनादारभ्यार्द्धमास
<>मासं संवत्सरं वा प्रत्यहं इषुरिष्टिर्विधेया । तद्विधा-
<>नादि । पूजाकामस्य अपचितिनामकौ ५५, ५६, द्वौ
<>यज्ञौ विहितौ । तत्राराज्ञस्त्रैवर्णिकस्य वाधिकारः । तद्वि-
[Page1873-a+ 38]
<>धानादि । तत्रपूर्व्वस्य पक्षीतिसंज्ञा ५५ उत्तरस्य ज्योतिः
<>संज्ञा ५६ । तौ च साग्निचित्यौ सर्वजिद्वद्दीक्षायुक्तौ च
<>११ क० तयोर्दक्षिणा । ऋषभगोषव उ५७, ५८, द्वौ
<>क्रतू विहितौ तत्र अग्निष्टोमसंस्थे ऋषभे राज्ञोऽधिकारः
<>तद्दक्षिणाभेदश्च । गोषव उक्य्यसंस्थः गवायुतदक्षिणः
<>तत्र वैश्यस्यान्येषा वा अधिकार इति मतद्वयम् । तद्विधा-
<>नादि । मरुत्स्तोमनामा ५९ यज्ञः तत्र भातॄणां सखीनां
<>वा गणभूतानामधिकारः । वैश्यस्तोमोक्तदक्षिणा । ऐन्द्राग्न-
<>कुलायोनाम ६० क्रतुः प्रजाकामपशुकामयोस्तत्राधि-
<>कारः । गोकुलदक्षिणा । तत्र च द्वयोर्भ्रात्रोः सख्यो-
<>र्वाऽधिकारः न गणानाम् । राजकर्त्तव्यः उक्थ्यसंस्थ
<>इन्द्रस्तोमो ६१ विहितः । पुरोधाकामस्य इन्द्र्याग्नो-
<>स्तोमः ६२ क्रतुः विहितः । सायुज्यकामयोः राजपुरोहित
<>योरप्यत्राधिकारः । तयोः पृथक् वा सह वाधिकार इति
<>विकल्पः । पशुकामस्य अग्निष्टोमसंस्थौ विघनौ ६३, ६४
<>नाम यज्ञौ विहितौ । अभिचारकामस्य पशुकामस्य वा तयो-
<>रधिकारः तत्र पशुकामस्य सम्पन्ना वृहती, अभिचारकामस्य
<>त्रिंशद्गावोदक्षिणेति भेदः । अभिचारकामस्य संदश-
<>बज्रौ ६५, ६६ द्वौ यज्ञौ विहितौ, तौ च द्वन्द्वसोमौ कर्त्त-
<>व्यौ, तत्र वज्रः षोडशिसंस्थः कर्त्तव्यः तत्र विशेषोक्तिः ।
<>स दशेन राजानमेवाभिचरेत् न जनपदम् । वज्रेण
<>जनपदमेवाभिचरेत् न राजानम् । वैपरीत्येन वेति मता-
<>न्तरम् । अभिचारेण राजाद्युपशमं कृत्वा मारयित्वा
<>वा आत्मशुद्ध्यर्थं ज्योतिष्टोमेन यजेतेति । इति सामवेद
<>विहिता एकाहाः दर्शिताः ।
<>२३ अ० ५ क० । तत्र १ क० । अहीनसंज्ञकयागानां
<>द्वादश उपसदः, माससमाप्यत्वञ्च । सुत्योपसद्विशेषोपदेशः
<>दीक्षाभेदश्च च विहितः । तथा च सौत्यानि उपसदाञ्च
<>दिनानि परिगणय्य दीक्षा । द्विरात्रावधिद्वादशाह-
<>पर्य्यन्तसाध्या यागाः अहीना इत्युच्यते । तत्र पाठात्
<>अतिरात्रस्याप्यहीनसंज्ञत्वम् इत्येकीयमतम् । द्व्यहादिषु
<>दशरात्रादिकादिप्रवृत्तिर्गौण्या इत्युक्तिः । द्वादशाह-
<>कर्त्तव्यदशरात्रस्य द्व्यहादिषु कर्त्तव्यतोक्तिः । द्विरात्रा-
<>दिषु सहस्रदक्षिणा चतूरात्रादिष्वधिका दक्षिणा । तत्र
<>दक्षिणादाने प्रत्यहं समभागेन देयतोक्तिः । अन्त्येऽ-
<>वशिष्टदानम् । १३ त्रयोदश अतिरात्राः विहिताः । यथा
<>तत्र षोडशिग्रहरहिताश्चत्वारः प्रथमा अतिरात्राः । तत्र
<>प्रजातिकामस्य नवसप्तदशसंज्ञः १ ज्येष्ठभ्रातृमत्याः स्त्रियाः
[Page1873-b+ 38]
<>ज्येष्ठपुत्रस्य कर्त्तव्यः विषुवन्नामातिरात्रः २ । भ्रातृव्यवतः
<>गौर्नामातिरात्रः ३ । स्वर्गकामस्यारोग्यकामस्य वा आयु-
<>र्नामातिरात्रः ४ । इति प्रथमाः चत्वारः । ऋद्धिकामस्य
<>ज्योतिष्टोमनामा ५ । पशुकामस्य विश्वजिन्नामा ६ । ब्रह्म-
<>वर्चसकामस्य त्रिवृन्नामा ७ । वीर्य्यकामस्य पञ्चदश-
<>नामा ८ । अन्नाद्यकामस्य सप्तदशनामा ९ । प्रतिष्ठाका-
<>मस्य एकविंशनामा १० इति षट् अतिरात्रा विहिताः ।
<>प्राप्तस्यप्राप्तस्यपशोर्भ्रंशे तल्लाभकामस्य आप्तोर्यामोऽतिरा-
<>त्रः ११ । भ्रातृव्यवतोऽभिजिन्नामातिरात्रः १२ । भूतिमिच्छोः
<>सर्वस्तोऽमोतिरात्रः १३ । इति त्रयोदश अतिरात्राः ।
<>२ क० । द्विसुत्यास्त्रयः अहीनाः । तत्र द्वितीयतृतीययोः
<>षोडशिग्रहरहितौ द्वौ अतिरात्रौ । आङ्गिरसचैत्र-
<>रथकापिवना इति तेषां संज्ञाः । द्वितीयं द्विरात्रमुक्थ्य
<>पूर्वकमेके इच्छन्ति । पार्ष्ठिकस्याग्निष्टोमस्य स्याने
<>उक्थ्यं कुर्व्वन्ति । संस्थान्यत्वमात्रं धर्म्मास्तु तदीयाएव ।
<>पुण्यार्होऽपि यः पुण्यहीन इव स्यात् तस्य आङ्गिरसद्विरा-
<>त्रेऽधिकारः । १ । प्रजाकामस्य चैत्ररथे २ । स्वर्ग कामस्य
<>पशुकामस्य वा कापिबनेऽधिकारः ३ । त्रिसुत्या अहीनाः
<>गर्गवैदच्छन्दोमान्तर्वसुपराकाख्याः पञ्च क्रतवः । तत्र
<>वैदे त्रिरात्रे १ त्रिवृत्स्तोमयुक्ताः सर्व्वे अतिरात्राः
<>तत्संस्थान्यत्वमात्रम् । तत्र राज्यकामस्याधिकारः । पशु-
<>कामस्य अन्तर्वसौ २ । स्वर्गकामस्य पराके ३ इति भेदः ।
<>अत्रिचतुर्वींरजामदग्न्यवशिष्ठसंसर्पविश्वामित्राख्याश्चत्वारः
<>चतुरहसाध्याःक्रतवो विहिताः । तत्र जामदग्न्ये, चतुरहे
<>पुष्टिकामोऽधिकारी । तत्र विंशतिर्दीक्षाः । सर्वेषु उप-
<>सदः पुरोडाशवत्यः स्युः । ३ क० तेषां विधानादि ।
<>४ क० । पञ्चाहसाध्याः त्रयः अहीनाः । तत्र प्रथमः देव-
<>पञ्चाहसंज्ञकः पञ्चशारदीयः द्वितीयः तद्विधानादि व्रतवत्
<>संज्ञकस्तृतीयः पञ्चाहः । तत्र ज्योतिर्गौर्महाव्रतं गौरायुः
<>इत्येतन्नामका पञ्च एकाहाः । सर्वजितैवात्र दीक्षा भवति ।
<>तद्विधानदि । ५ क० । षडहा अहीनास्त्रयः । ऋतु-
<>षडहः १ पृष्ठ्यावलम्बाख्यः २ त्रिकद्रुकः ३ इति तेषां
<>नाम । तेषु स्तोमविधानादि । सप्त सप्ताहा अहीना वि-
<>हिताः । तत्र चतुर्ण्णां महाव्रतमुत्तमं भवति । चतुर्ण्णां
<>मध्येतृतीयः पशुकामस्य भवति । इन्द्रसप्ताहसंज्ञः पञ्चमः ।
<>तत्र पञ्चमे सप्ताहे द्वितीयादेकाहादारभ्य षडेकाहाः
<>सुत्याहानि भवन्ति । तत्र ज्योतिर्गौः आयुः अभिजि-
<>द्विश्वजित् सर्व्वजित् इत्येते षट् प्रत्येकं समहाव्रताः
[Page1874-a+ 38]
<>कार्याः । एवञ्च महाव्रतं सर्वाहेषु भवति । सर्वस्तोमौत्तमः
<>शेषाहे ज्योतिर्गौरायुरभिजित् विश्वजित् सर्व्वजित्
<>महाव्रतं सर्व्वस्मोमोऽतिरात्रः । जनकसप्तरात्रः षष्ठः
<>सप्ताहः । तद्वि धानादि । उत्तमे सप्तमे सप्ताहे
<>वृहद्रथन्तरसामयुक्तवृष्ट्यः ते च पृष्ट्यस्तीमाख्याः इत्येवं
<>सप्त सप्ताहा अहीना उक्ताः । तत्र विधानादि । अष्टसुत्ये
<>अहीने पार्ष्ठिकात् षडहादवसितात् महाव्रतम् भवति ।
<>नवरात्रे त्रिकद्रुका ज्योतिः गौः आयुः इत्येतन्ना-
<>मकाः । नवरात्रे षडहादूर्द्ध्वं ज्योतिः गौः आयुरित्येते
<>रकाहा भवन्ति । तस्यैव प्रकारान्तरम् । तद्विधानादि ।
<>दशरात्राश्चत्वारः । त्रिककुप् प्रथमः प्रतिष्ठाकामस्य ।
<>तद्विघानादि । कोसुरुविन्दो नाम द्वितीयः अभिचर्य्य-
<>माणस्य । पूर्दशरात्रनामा तृतोयो दशरात्रः । तद्-
<>विधानादि । पशुकामस्य छन्दोमनामा चतुर्थो दश-
<>रात्रः । पोण्डरीकनामा एकादशरात्रः तद्विधानादि ।
<>२४ अ० ७ कण्डिकाः । तत्र १ क० । द्वादशरात्रादीनि
<>एकैकाहर्वृद्ध्या चत्वारिंशद्रात्रान्तानि सत्राणि उक्तानि ।
<>तत्र च येन क्रमेण यान्यहानि उपदिष्टानि तानि तथैवा-
<>वगम्यानि । तत्र आवापिकानामन्यः क्रमः औपदेशिकानान्तु
<>उपदेशक्रमएव ग्राह्यः । तत्रोपदिष्टाहर्व्यतिरिक्तानामह्ना
<>मावापक्रमोक्तिः । यथा अपूर्य्यमाणे सत्रे दशरात्रावापो-
<>भवतिं स च भवन् पर एव भवति न पूर्व्वः । षट्
<>पार्ष्ठिकानि अहानि, चत्वारि छन्दोमानि अहानीति
<>दशरात्रः । पृष्ट्यः षडहः त्रयश्छन्दोमा अविवाक्योदशम
<>इत्ययं वा दशरात्रो भवति । अयञ्च सर्व्वेषामह्नामन्ते
<>परोमवति । प्रकृतिविहितेषु महाव्रतं दशरात्रादुत्तरमे-
<>काहार्थे भवति । एकाहं विना सत्रसंख्यापूरणे दशरात्रात्
<>परं महाव्रतं भवतीत्यर्थः । महाव्रतादम्यत्र आवापानन्तरं
<>दशरात्रात् पूर्व्वं भवति । यत्र षड्भिरहोभिर्विना न
<>पूर्यते सत्रसंख्या तत्राभिप्लवः षडहाथे पूरणोभवति ।
<>अभिप्लवस्यादितः पञ्चाहानि । पञ्चाहार्थे (पञ्चाहन विना
<>(संख्याऽपूरणे) । त्र्यहार्थे (त्र्यहेम विना सत्रसंख्याऽ-
<>पूरणे) ज्योतिर्गौरायुः । ज्योतिरादीनां त्रिकद्रुका इति
<>संज्ञा । चतुरहार्थे (चतूरहं विना सत्रसंख्याऽपूरणे) ।
<>ज्योतिरादित्रिकम् महाव्रतञ्च । एतच्चतुष्कं पूरणं भवति ।
<>द्व्यहार्थे (द्व्यहं विना सत्रसंख्याऽपूरणे) गौरायुश्च
<>पूरण भवति । सत्रस्याद्यन्तयोरतिरात्रः कार्य्यः प्राय-
<>णीयोदयनीययोरन्तराले । आवापस्थानम् । यश्चा-
[Page1874-b+ 38]
<>वापः क्रियते तस्य तयोरतिरात्रयोर्मध्ये करणं विहि-
<>तम् । आवापानां समवायेन यत्र सत्रं पूर्य्यते तत्र यद्-
<>यदल्पं तत्तत्पूर्व्वं भवति । यथा एकोऽभिप्लवः षडहः
<>अपरस्तस्यैव पञ्चाहः चतुरहस्त्र्यहोह्यहो वा तत्र पञ्चा-
<>हादेः पूर्व्वमावापः । इति सत्रावापोपयोगिनी परिभाषा ।
<>द्वेत्रयोदशरात्रसत्रे । तत्र पृष्ठ्यादवसितात् सर्व्वस्तोम-
<>संज्ञोऽतिरात्रो भवति । अयं भावः सर्व्वेषु सत्रेषु द्वादशाह-
<>धर्माविहिता अतस्त्रयोदशरात्रे सत्रे सकलोऽपि द्वाद-
<>शाहो भवति, एकमहरवशिष्यते । तत्र पृष्ठ्यात् परः सर्व्व-
<>स्तीमोऽतिरात्रः कार्यः । तथाच १ प्रथमदिने प्राय-
<>णीयातिरात्रः, ततो द्वितीयादिषु षट्सु दिनेषु सप्त-
<>माहान्तेषु पृष्ट्यः षडहः, अष्टमे सर्वस्तोमोऽतिरात्रः, नव-
<>मादिषु चतुर्षु छन्दोमाश्चत्वारः, त्रयोदशे उदयनीयाति-
<>रात्र इत्येवं क्रमः, एवमन्यत्रापि । द्वियोये त्रयोदशरात्रे तु
<>दशरात्रादुत्तरं महाव्रतमिति भेदः । सम्भार्यतृतीयत्रयो-
<>दशरात्रस्य गवामयनवत् सम्भरणप्रकारः । चतुर्द्दशरात्राणि
<>त्रीणिसत्राणि । तेषां विधानादि । तत्रान्तिमे विवाहोदक-
<>तल्पसंशयितानामधिकारः । पञ्चदशरात्राणि चत्वारि ।
<>तद्विधानादि सप्तदशरात्रे अष्टादशरात्रे एकोनविंशरात्रे
<>विंशतिरात्रे च एवमेवावपनपूर्त्तिः । २ क० षोडशरात्रा-
<>दिषु चतुर्षु आवापप्रकारः । तत्र षोडशरात्रे प्रायणीयात्
<>त्रिकद्रुकाः दशरात्रोत्तरं व्रतञ्च । सप्तदशरात्रे प्रायणीयात्
<>पञ्चाहः । अष्टादशरात्रे प्रायणीयात् षडहः, एकोन-
<>विंशरात्रे प्रायणीयात् षडहोदशरात्रोत्तरं व्रतञ्च ।
<>इत्येवमावापोक्त्या विधानप्रकारः । एकविंशतिरात्रौ अषो-
<>डशिको द्वौ अतिरात्रौ । तत्रावापप्रकारः । तद्विधानाति ।
<>अन्नाद्यकामस्य द्वातिंशतिरात्रो विहितः । तद्विधानादि ।
<>प्रतिष्ठाकामस्य त्रयोविंशतिरात्रोविहितः । प्रजाकामस्य
<>पशुकामस्य च चतुर्विंशतिरात्रोविहितः । तच्च द्विविधं
<>तत्र प्रथमस्य विधानादि । द्वितीयस्य संसदसंज्ञा । तत्र
<>विधानादि । अन्नाद्यकामस्य पञ्चबिंशतिरात्रं, प्रतिष्ठा-
<>कामस्य षड्विंशतिरात्रम्, ऋद्धिकामस्य सप्तविंशति
<>रात्रम्, प्रजाकामस्य पशुकामस्य वा अष्टाविंशतिरात्रस्,
<>द्वात्रिंशद्रात्रञ्च विहितम् । तेषां क्रमशो विधानानि ।
<>एकोनत्रिंशद्रात्रस्य त्रिंशद्रात्रस्य एकत्रिंशद्रात्रस्य द्वात्रिश-
<>द्रात्रस्य च विधानादि । त्रयस्त्रिंशद्रात्रस्य त्रयो भेदास्तेषां
<>विधानादि । चतुस्त्रिंशद्रात्रमारभ्य आ चत्वारिंशद्रात्रात्
<>सप्तानि सताणि आवापक्रप्तेण पूर्य्याणि । तत्र च विशेषः
[Page1875-a+ 38]
<>अन्नाद्यकामस्य चतुस्त्रिंशद्रात्रम् प्रतिष्ठाकामस्य षट्त्रिंश-
<>द्रात्रम् समृद्धिकामस्य सप्तत्रिंशद्रात्रं प्रजाकामस्य पशुकामस्य
<>वा अष्टात्रिंशद्रात्र चत्वारिंशद्रात्रञ्च सत्रं विहितम् ।
<>एकान्नपञ्चाशद्रात्राणि सप्त सत्राणि विहितानि । तत्र
<>प्रथमस्य विधृतिसंज्ञा । तद्विधानादि । द्वितीयस्य यमा
<>तिरात्रसंज्ञा तद्विधानादि । अञ्जनाभ्यञ्जनीयम् तृतीयं,
<>विद्वत्सु मध्ये आत्मानं विख्यापयितुकामस्यात्राधिकारः ।
<>तद्विधानादि । संवत्सरमितं नाम चतुर्थं तद्विधानादि ।
<>३ क० । प्रजातिकामस्य विहितस्य एकषष्टिरात्रस्य एतत्
<>समानतया विधानादिप्रसङ्गादुक्तम् । सवितुः ककुभः पञ्चमः
<>तद्विधानादि । तत्र प्रजातिकामस्याधिकारः । षष्ठसप्त-
<>मयोः सामान्यतोविधानादि । शतरात्रस्य विधानादि ।
<>तत्र विधाने विकल्पः ।
<>४ क० । तत्र सवनसन्तन्यादिहोमविधानादि । संवत्सरप्र-
<>भृतिसत्रे गवामयनधर्मातिदेशः । आदित्यानामयनसंज्ञक-
<>सत्रस्य विधानादि । आदित्यानामयनवत् अङ्गिरसामयनं
<>कार्य्यंतत्र विशेषः । दृतिवातवतोरयनसंज्ञसत्रस्य विधानादि ।
<>कुण्डपायिनामयनसंज्ञसत्रस्य कालविधानादि । तत्र सुत्या-
<>स्थानेषु सोमोपनहनादिविशेषः । सर्पसत्रसंज्ञस्य सत्रस्य
<>भेदविधानादि तत्र गवामयनधर्मातिदेशः ।
<>५ क० । तापश्चितनामसत्रस्य विधानादि । महतापश्चित-
<>नामसत्रस्य विधानादि । क्षुल्लकतापश्चितनामसत्रस्य, सहस्र-
<>साव्याग्निसत्रस्य च विधानादि । त्रिसंवत्सरसत्रस्य विधा-
<>नादि । महासत्रसंज्ञसत्रस्य विधानादि । प्रजापतिसत्रसं-
<>ज्ञस्य द्वादशसंवत्सरसाध्यस्य विधानादि । षट्त्रिंशद्वत्सरसा-
<>ध्यस्य शक्त्यानामयनासंज्ञसत्रस्य विधानादि । शतसंवत्मरसा-
<>ध्यस्य साध्यानामयनसंज्ञसत्रस्य विधानादि । सहस्रसंवत्सर-
<>साध्यस्य विश्वसृजामयननामसत्रस्य विधानादि । तस्य च
<>गौण्या वृत्त्या सहस्रदिनसाध्यता तेन सहस्रसुत्यमेतत्
<>सत्रमित्युन्नेयम् । सारस्वतसत्राणां विधानादि । यात्-
<>सत्रनाम सत्रम् । ऋषभेनाधिकं गर्भिणीनां वत्सतरीणां
<>प्रथमगर्भाणां शतं सहस्रपूरणायारण्ये उत्सृजेत् तासां
<>सहस्रपूरणे इदं सत्रं समाप्यते स्त्रीवत्सानां दोहनाभावे
<>क्षिप्रं वर्द्धमानानां तासां सहस्रपूरणं सम्पद्यते इत्युक्तिः ।
<>सारस्वतस्य दीक्षाकालदेशादि यथा चेत्रशुक्लसप्तम्याम्
<>सरस्वतीविनशने स्थाने दीक्षा । सरस्वती नाम प्रत्यक्-
<>स्रोता नदी प्रवहति । तस्याः प्राक्पश्चाद्भागौ सर्वलोक
<>प्रत्यक्षौ मध्यमस्तु भागः भूम्यन्तर्निमग्नः प्रवहति नासौ
[Page1875-b+ 38]
<>केनचिद्दृश्यते तत्स्थानं विनशनमुच्यते तच्च प्रभासस्थान-
<>मिति माधवाचार्य्यः । तत्र दीक्षाविधानादिप्रकारः ।
<>६ क० । तदीयाङ्गविधानादि । सरस्वतीदृषद्वत्योः सङमे
<>तद्विधानादि । प्लक्षस्रवणे (सरस्वत्या उत्पत्तिस्थाने) अग्नये
<>कामाये ष्टिर्विहिता तत्र कारपचदेशभेदे यजमानावभृथस्ना-
<>नम् । उदवसनीया इष्टिश्चान्ते कार्य्या । पृष्ठशमनीयरहि-
<>तानि स्वारस्वतानि त्रीणि सत्राणोत्युक्तिः । पूर्व्वोक्त-
<>सहस्रापूरणे गृहपतिमरणे सर्वासां गवां हानौ वा
<>एतत् सत्रं समाप्यते इत्युक्तिः । तत्र वक्ष्यमाणैरतिरात्रै-
<>रिष्ट्वा सत्रं समाप्यमित्युक्तिः । तत्र सहस्रपूरणे तदेव
<>दत्त्वा सत्रसमाप्तिः । गृहपतिमरणे आयुःसंज्ञातिरात्रं
<>कृत्वा, सर्वहानौ तु विश्वजित्सत्रं कृत्वा समापयेत्
<>इति भेदः । उभयथाऽपि ज्योतिष्टोमं कृत्वा वेति पक्षान्त-
<>रम् । इति प्रथमसारस्वतम् । द्वितीय दृतिवातवतोरयनवत्
<>कार्यं तद्विधानादि । तत्र तिथिक्षयवृद्ध्योरप्यविशेष
<>विधानम् । शुक्लकृष्णयोर्विशेषविधानादि । तृतीये सारस्वते
<>विश्वजिदभिजितोर्विधानादि । ऋत्विजाऽऽचार्य्येण वा
<>तत्र दार्षद्वतं नाम सत्रं कार्य्यम् । तत्र अरण्ये उत्सृष्टा-
<>गावः संवत्सरं, द्वितीयसंवत्सरं विगतोदके स्थाने रक्ष-
<>णीयाः । सरस्वतीतीरे नेतन्धवानाम पुराणा ग्रामाः सन्ति,
<>तत्राग्न्याधानमारम्भणीयं, कुरुक्षेत्रे परीणत्स्थले अन्वार-
<>म्भणीयम् । ततस्तृतीयवत्सरे परीणन्नामस्थले दर्शपौर्ण-
<>मासान्तं कुर्य्यात् । अवशिष्टविधानादि । दृषद्वतीतीरेणा-
<>गत्य यमुनाया मवभृथस्नानम् तत्र स्थाने मन्त्रपाठे विशेषः ।
<>७ क० । चैत्रस्य वैशाखस्य वा शुक्लपञ्चम्यां तुरायणनाम सार-
<>स्वतं सत्रं कार्य्यम् । तस्य दीक्षाविधानादि । तच्चैकवर्ष-
<>साध्यं तत्र वर्षपर्यन्तकर्त्तव्योपदेशः । दार्षद्वतवदनियतो-
<>केऽवभृथस्नानम् । भरतद्वादशाहादिः द्वादशाहभेदः
<>तद्विधानादि । उत्सर्पिषु गवामयनविकल्पाभिधानम् ।
<>२५ अ० १४ क० । तत्र अङ्गवैगुण्यदोषोपशमार्थं प्रायश्चित्त-
<>विधानम् । तत्र प्रायश्चित्तशब्दार्थस्तु प्रपूर्व्वकायतेर्भावे
<>घञ् प्रायोविनाशः स च विध्यतिक्रमदोषः तस्य चित्तं
<>सन्धानं चितधातोर्भावे क्तः चित्तं धातूनामनेकार्थत्वात्
<>सन्धानमित्युच्यते । प्रायस्य विध्यतिक्रमदोषस्य चित्तं
<>सन्धानम् “प्रायस्य चितिचित्तयोः” इति “पार-
<>स्करप्रभृतीनीति” पा० वा० सुट् । तच्च विनाश-
<>कालएव कार्य्यमिति पूर्व्वपक्षे “आगन्तुकानामन्ते
<>निवेशः” इति न्यायेन सर्व्वकार्य्यान्ते कार्य्यमिति सिद्धान्तो
[Page1876-a+ 38]
<>गौणः । निमित्तकाले एव कर्त्तव्यतेतिमुख्यसिद्धान्तः तत्-
<>कालाकरणेऽन्ते करणमितितस्य गौणकालताव्यपस्थापनम् ।
<>अनादेशे सर्व्वत्र प्रायश्चित्तं महाव्याहृतिहोमः । आदेश
<>विशेषे तु यथादिष्टं करणीयम् । यथा “प्रणीताः
<>स्कन्ना अभिमृशेदिति” यजु० ५, २८, प्रणीताभिमर्शनमेव
<>प्रायश्चित्तम् । महाव्याहृतिहोमेऽयं विशेषः । हौत्रिके
<>(ऋग्वेदोदिते) कर्म्मणि उपघाते गार्हपत्येऽग्नौ भूःस्वा हेति
<>प्रा० होमः अयमग्निदैवतः । स च अनादिष्टकर्त्तृकत्वात्
<>ब्रह्मणा कार्य्यः । ब्रह्मवरणात् प्राक्निमित्ते जाते ब्रह्मवर-
<>णात् प्राक् व्याहृतिहोमाय ब्रह्मान्तरं वृत्वा तेन कारयि-
<>तव्यम् । अब्रह्मवरणकेऽग्निहोत्रादौ तु स्वयं कार्य्यः ।
<>सोमे तु कालाहुतिमिरस्य समुच्चयः । यजुर्व्वेदोक्तकर्म्मोप-
<>वाते दक्षिणाग्नौ भुवःस्वाहेति प्रा० होमः कार्य्यः स च
<>प्राग्वत् ब्रह्मणैव कार्य्यः । सोमे तु तत्रापि आग्नीध्रीये
<>भुवः स्वाहेति होम इति भेदः । तस्य वायुर्देवता । साम-
<>वेदविहितकर्मोपघाते आहवनीयेऽग्नौ स्वःस्वाहेति
<>प्रा० होमः स च सूर्य्यदैवतः । चतुर्गृहीतानि सर्व्वत्र ।
<>सर्ववेदोक्तकर्म्मोपघाते व्यस्तैस्त्रिभिः समस्तेन भूर्भुवः
<>स्वःस्वाहेत्येकेनेति चतुर्वारहोमः कार्य्यः । अयाश्चाग्ने
<>इत्याद्याभिः पञ्चभिः प्रत्यृचमाहवनीये पञ्चाहुतिरूपः
<>सर्व्वप्रायश्चित्तसंज्ञकोहोमः । अविज्ञाते स्मार्त्तादौ
<>कर्म्मणि व्यस्तसमस्तमहाव्याहृतिहोमाश्चत्वारः कार्य्याः ।
<>तथा हि यत्र ऋग्वेदोक्तत्वादिना विशेषग्रहोनास्ति अथ च
<>स्मृतिरुपलभ्यते । यथा यज्ञोपवीतिना वद्धशिखेन दक्षिण-
<>पाणिना पवित्रपाणिना कर्म कर्त्तव्यमित्यादि स्मृति-
<>विहितं यज्ञोपवीतधारणादि । तस्य कथञ्चिदुपघाते
<>व्यस्तसमस्तमहाव्याहृतिहोमचतुष्टयं प्रायश्चित्तं कार्य्यम् ।
<>तदन्ते च याजुषेः प्रागुक्तं सर्वप्रायश्चित्तसंज्ञकं पञ्चर्चा-
<>हुतिरूपं सर्व्वत्र ज्ञातेऽविज्ञाते निमित्ते वा करणीयम् ।
<>अत्रायं सम्प्रदायभेदः । भूरिति गार्हपत्ये, भुव इति
<>दक्षिणाग्नौ, स्वरिति आहवानीये भूर्भुवः स्वरिति, सर्व्वप्रा-
<>यश्चित्तसंज्ञकनञ्चार्चाहुतिहोमश्च आहवनीये इति याज्ञिक
<>वासुदेव भट्टाः । भूरित्याद्याहुतिनवकमाहवनीय एवेति सम्प्र-
<>दायकारिकाकारौ । महापितृयज्ञे, दक्षिणाग्नौ अव-
<>भृथेऽप्स्वेव, शतरुद्रिये परिश्रित्सु । त्र्यम्बकासु च चतु
<>षशथाग्नौ” इति कर्कः । अथ कर्मविशेषेषु प्रायश्चित्तभेदाः
<>७ क० ८ सू० पर्य्यन्तेषु उक्ताः । ७ क० ९ सूत्रादौ
<>कर्मसमाप्तितः पूर्व्वं यजमाने मृते तदैव कर्मसमाप्तिर्भव-
[Page1876-b+ 38]
<>त्येकः पक्षः ऋत्विगादिभिः शेषं समाप्यमित्यपरः पक्षः ।
<>तत्र कर्मसमाप्तावपि उत्तरक्रियाविशेषोविहितः ।
<>८ क० उपकृतपशुपलायनादौ प्रायश्चित्तभेदः । ततो-
<>ऽन्त्येष्टिपद्धतिः । ९ क० । अस्थिचयनप्रकारादि ।
<>१० क० । सत्रविशेषकरणार्थं कृते उद्यमे दैवात्तदकरणे
<>विश्वजिन्नामकेनातिरात्रेण यजेत् । सत्राद्यर्थं कृतदीक्षाणां
<>यदि देवान्मानुषाद्वा निमित्तात् सामिकृते दीक्षामात्र
<>कृते वा सत्रे स्वामिनः सत्रं न समापयामीति बुद्धिर्जायते
<>तदा सोमेनोपलक्षितं साधारणं धान्यघृतादिकं पुत्रादिभ्यः
<>पृथगात्मीयं कृत्वा सर्व्वस्वदक्षिणेन विश्वजिताऽतिरात्रेण
<>यजेत् । स च सोमे क्रीतएव भवति नाकृते इति
<>ताण्ड्ये स्थितम् । क्रीतेऽक्रीते वा सोमे विश्वजिद्भवतीति
<>स्वमतम् । अध्वर्य्युप्रभृतीनां दैवात् स्वस्वकार्य्याकरणे
<>अदक्षिणं कर्म समाप्य पृनरन्यवरणपूर्व्वकं यागारम्भः ।
<>तत्र दिनभेदे विशेषः । दीक्षितस्य पत्नी चेत् रजस्वला तदा
<>दीक्षारूपाणि शङ्क्वादीनि निधाय सिकतासु आ रक्त-
<>स्रवणात् आसीत । सुत्यासु वर्त्तमानासु सिकतासूप-
<>विशेत् । प्रातःसायञ्च वेदिसमीपे सिकतास्वेव तिष्ठेत् ।
<>चतुर्थेऽहनि गोमूत्रमिश्रोदकेन स्मार्त्तं स्नानं विधाय
<>वासो धृत्वा सान्निपातिकं कुर्यात् नारादुपकारकम् ।
<>आरादुपकारकं च दीक्षणीयभूम्युल्लेखनादि । प्रसूता-
<>यास्तु दशरात्रादूर्द्ध्वं स्नानादि । गर्मिणीं न दीक्षयेदिति
<>तद्दीक्षानिषेधः इति मतान्तरम् । “अयज्ञियाः गर्भा”
<>इति श्रुतेः अनुबन्ध्याप्रकरणीयत्वात् निषेधस्य तद्विषय-
<>त्वेन गर्मवत्या अपि दीक्षाधिकारः इति स्वमत-
<>मुक्तम् । दीक्षितस्य दुःस्वप्नादिदर्शनादिप्रायश्चित्तविशेषः ।
<>चमसस्य पीतापीतत्वविषये प्रायश्चित्तम् । सोमस्योपरि मेघ-
<>वर्षणे भक्षाभक्षनिर्ण्णयपूर्व्वकं तत्र प्रायश्चित्तम् । चमस-
<>दोषे द्रोणकलसशोषे च प्रायश्चित्तम् । अभ्रिभेदने होम-
<>भेदः प्रायश्चित्तम् ।
<>सोमापहरणे, अव्यक्तरागपुष्पाणि तृणानि सोमकार्ये निधाय
<>अभिषवं कुर्य्यात् । बहुकालीनखादिरवृक्षस्य वल्लीरूपा
<>अङ्कुरा जायमाना श्येनहृतमित्युच्यते तत्, श्यामकान्,
<>सोमसदृशान् लताविशेषान् पूतीकान्, अरुणदूर्व्वा अव्यक्त-
<>रागा दूर्व्वा हरितकुशान् अशुष्कान् दर्भान् वा पूर्वपूर्व्वा-
<>भावे उत्तरोत्तरान् प्रतिनिघायाभिषुणुयात् । तत्र गोदानं
<>प्रायश्चित्तं कृत्वा उक्तद्रव्येण यागसमापनम् । तत्र च अव-
<>भृयान्ते पुनः यज्ञः करणीयः, सोमकलसभेदे ब्रह्मसाम
[Page1877-a+ 38]
<>पाठः प्रायश्चित्तम् इति विकल्पः । अभिषवणचर्मणि प्रसृ-
<>त्यादिमात्रसोमरसलाभे जलादिना तस्य वर्द्धनेन कलसमा-
<>पूर्य्य द्रोणकलसपूरणं सम्पाद्यम् । सोमेऽनुलभ्यमाने यत्किञ्चि-
<>दविगतमानीय पुनः यज्ञः । तत्र गोदानं प्रायश्चित्तम् ।
<>१२ क० । सोमातिरेके आद्यादिसवनभेदे प्रायश्चित्तभेदः ।
<>दीक्षितस्य रोगे द्रोणकलसे उप्तानां शुण्ठीपिष्पल्यादीनां
<>मध्ये येने च्छेत् तेन भिषक् विचिकित्सेत् नान्येन । तस्य
<>विधानादि । ज्वरितस्यापि रोगशान्तिं यावत् प्राग्विहितदेश
<>एव वासोनान्यत्र । प्रातःसवने च तस्य मन्त्रविशेषेणाभि-
<>षेकप्रकारः । एवं दीक्षितं सर्वे ऋत्विजः सवनान्तेषु स्पृशे-
<>युः । तत्र यजमानस्य मन्त्रभेदेन स्पर्शः । तत्र मरणे तस्य
<>दाहविशेषं कृत्वा दीक्षितस्यास्थीनि कृष्णाजिने बद्ध्वा
<>मृतस्यैव पत्न्यपि स्वकर्म पतिकर्म च कुर्य्यात् । पत्नी-
<>मरणेऽप्येवम् इति पक्षान्तरम् । तस्य भ्रात्रादिकं नेदि-
<>ष्ठिनं दीक्षयित्वा सत्रस्य समापनम् इति मतान्तरम् ।
<>खमते मरणे एव कर्मसमाप्तिः । उभयपक्षेऽपि । तत्र
<>प्रायश्चित्तविधानादि ।
<>१४ क० । उखाभरणदिने यजमानमरणे विशेषविधान-
<>प्रायश्चित्तानि । सत्रदीक्षामध्ये मरणेऽपि उक्तसोमादि-
<>कर्मान्तकरणाय दीक्षितस्य तत्कमेफलं भवति दीक्षि-
<>तस्य भ्रात्रादेरेव प्रकृतक्रतुफलप्राप्तिरिति मतान्तरम् ।
<>त्साग्निना नेदिष्ठिना पुत्रादिना स्वकीयेष्वग्निषु स्वकीयेन
<>द्रव्येणानुष्ठितस्य साग्निचित्यादिकक्रतोः नेदिष्ठिनएव फलं
<>प्रकृतक्रतुफलं तु मृतयजमानस्येति स्वमतम् । तत्र
<>उपदीक्षी स्वेष्वग्निषु नस्वनिकृन्तनावधि द्वादशान्तं सान्नि-
<>प्रातिकं कुर्य्यात् । यद्यनाहिताग्निर्नेदिष्ठी तदा सत्रिणा-
<>मेवाग्निषु करणं तत्र च वैश्वानरनिर्वापः प्रायश्चित्तम् ।
<>एकराजकयोरपर्व्वतान्तरेऽबद्यन्तरे समानदेशे यजमानयोः
<>यज्ञकरणे सोमसंसवो भवति । तथाच द्वौ यजमानौ
<>चेत् मिथो वैरिणौ समकाले एकस्मिन् देशे, गिरि-
<>नद्यादिव्यवधानं विना यागार्थं सोममेककालं सुनुतः
<>तदा समेत्य सवनात् संसव इत्युच्यते । तत्र सर्व्वं
<>कर्म सत्वरं कार्यम् । परयज्ञापेक्षया स्वयज्ञे संस्थाधिक्य-
<>मिच्छन् सत्वरं सर्वं कार्य्यं कुर्य्यात् । तद्विधानादि । भिन्न-
<>देशकालादौ पर्व्वताद्यन्तरे प्रीतौ च न संसव । ति
<>भेदः । संसवविषयएव होत्रादिभिस्वसदृशमरणकामैः
<>कर्त्तव्यकर्मविशेषविधानम् । यया होत्रा होतुः अध्व-
<>र्युणाऽध्वर्योः यजमानेन यजमानस्येत्यादिरूपेण मरण-
[Page1877-b+ 38]
<>मिच्छता तत्कर्म कार्यम् । अयञ्च यज्ञः एकदिनरथ-
<>गम्यदेशे परस्परद्वेषे भवति अन्यतरस्य द्बेषाभावे उक्तदेशतो-
<>दूरत्वेच न सम्भवति । उक्तानामेकतरेण तथानुष्ठिते एक-
<>तरस्य मरणे । स्वस्वयज्ञान्तर्गता अध्वर्य्वादयः तदीयकर्म्म-
<>शेषं स्मरणपूर्व्वकं कुर्युः न वरणान्तरमपेक्ष्यते । सोमादि-
<>दाहे प्रतिनिधिना कर्म समापयेयुः । पञ्चगोदानं दत्त्वा
<>यज्ञसमापनम् । द्वादश्या रात्रेः प्राक् तथाभूते दोषे
<>पुनर्यज्ञारम्भः उत्तरन्तु पञ्चगोदानमात्रदक्षिणा प्राय-
<>श्चित्तमिति मतान्तरम् । ब्रह्मणएव विहितकर्माधिकारात्
<>अनादेशे सर्व्वत्र प्रायश्चित्तहोमे तस्येवाधिकारः । अब्रह्मके
<>तु अग्निहोत्रादौ यजमानाधिकारः इत्युक्तं प्राक् ।
<>२६ अ० ६ क० कण्डिकाः प्रवर्ग्योपयोगिमहावीरसम्भर-
<>णकर्मप्रतिपादिकाः । यथा मृत्पिण्डसञ्चयं वल्मीकलोष्टं
<>शूकरोत्खातां मृत्तिकां पूतिकालताविशेषं गवेधुकाः
<>(जलसन्निहितमहातृणजानि शुक्लानि फलानि) इत्येतान्
<>सम्भारान् प्राक्संस्थान् उदक्संस्थान् वा कृत्वा कृष्णा-
<>जिनम् वक्ष्यमाणलक्षणम्, अभ्रिम् (कुद्दालम्) उत्तरतोनिद-
<>ध्यात् । तेषामादाननिधानादिमन्त्राः । मृच्चात्र अति-
<>चिक्कणा भाण्डादिनिर्माणयोग्या कुम्भकारसंस्कृतैव गृह्यते ।
<>तथाभूतमृदः कृष्णाजिने उत्तरतोनिधानम् । दक्षिण-
<>तश्च कृष्णाजिने वल्मीकलोष्टस्य । कृष्णाजिनं परिगृह्य
<>पञ्चारत्निप्रमाणं समचतुरस्रं भूभागं प्राग्द्वारं कृत्वा सप्त
<>भूसंस्कारान् कृत्वा सिकतोपकिरणे परिवृते उक्त-
<>स्थाने कृष्णाजिनस्थान् सम्भारान् निदध्यात् । उल्ले-
<>खने जलैरभ्युक्षणे सम्भारैः संसर्गे च मन्त्राः । ततो-
<>ऽध्वर्युः गवेधुका अजापयश्च पृथक् निधाय वल्मीक-
<>लोष्टादिभिः सह मृत्पिण्डं मिश्रयेत् । ततो महा-
<>वीरं कार्य्यम् । तत्स्वरूपं प्रादेशमात्रमूर्द्ध्वमासेचनवन्तं
<>(गर्त्तवन्तम्) मध्यदेशे सङ्कुचितमेखलम् (उलूखलवत्
<>मुष्टिग्रहणयोग्यम्) । मेखलाया ऊर्द्ध्वं त्र्यङ्गुलम्
<>(प्रादेशमात्रस्योपरिभागे त्र्यङ्गुलम्) परिशेष्य ततो-
<>ऽधस्ता मेखला कार्य्या । “मखस्य शिर” इति मन्त्रेण
<>निष्पन्नमहावोरस्पर्शनम् । अनेनैव मन्त्रेण तदादान-
<>मपीत्येके । एवमितरौ महावीरौ कुर्य्यात् । अभिमर्श-
<>नानन्तर मर्वेषां भूमौ निधानम् । स्रुड्मुखाकृती पिन्वने
<>(दोहनपात्रे) रौहिणकपाले वक्ष्यमाणपुराडाशकपाले
<>वर्त्तुले सर्व्वसमीपे भूमौ निधाय । उपशायाम् (तदवशिष्टां
<>सृदम्) प्रायश्चित्तार्थं निदध्यात् । “मखाय त्वेति मन्त्रेण”
[Page1878-a+ 38]
<>गवेधुकाभिः श्लक्ष्णीकुर्य्यात् । दक्षिणाग्निनादीप्तेन अश्व
<>पुरीषेण् “अश्वस्य त्वेति” तस्याः मृदोधूपनम् । उखावत्-
<>प्रदाहनादि । चतुरस्रमवटं खात्वा तत्र श्रपणम् (पाक-
<>साधनमिन्धनादि) आस्तीर्य्य तत्र त्रीन् महा-
<>वीरान् न्युब्जीकृतान् निधाय पिन्वने (दोहनपात्रे)
<>रौहिणकपाले च न्युब्जे निधाय पुनः श्रपेणावच्छाद्य
<>दक्षिणाग्निना दीपयेत् । “ऋजवे त्वेति” मन्त्रेण पक्वां
<>मृदमुद्वरेत् दिवैव प्रदाहनोद्ध्वारौ कार्य्यौ । ततस्तानि
<>अजापयसावसिञ्चेत् । तूष्णीं पिन्वनादीनां करणाभि-
<>मर्शनश्लक्षणधूपनप्रदहनोद्धरणावसेचनादि कुर्यात् ।
<>२ क० महावीरमुक्त्वा प्रवर्ग्यचरणप्रकारः । यथा प्रत्यहं
<>सायंप्रातः प्रागुपसदः प्रवर्ग्यचरणं कार्यम् । अपिहित-
<>द्वारे प्रवर्ग्यचरणम् । पत्नीसन्निधावपि तया तस्य दर्शनं
<>न कार्यम् । वैदिकशब्दानुक्तिस्तत्र कार्या । प्रकृत्यन्तरा-
<>भावात् यावदुक्तं तावदेवात्र भवति नाधिकम् । अत्र
<>घर्मसम्बन्धिपात्रमौदुम्बरम् मानसूत्रं मौञ्जं त्रिवृत् । तत्र
<>विशेषः यजमानस्कन्धप्रमाणपादाया औदुम्बर्या आसन्द्या
<>वाल्वजं वल्वजत्रयं बन्धनरज्जुर्भवति ।
<>गार्हपत्यं पूर्व्वेण प्रागग्रकुशानास्तीर्य तेषु पात्रासादनं
<>द्वन्द्वशः कार्यम् । पात्राणि तु उपसंयमनीं महावीरं,
<>परोशासौ, पिन्वने, रौहिणकपाले, रौहिणहवन्यौ ।
<>अनुत्कीर्णे स्रुचौ, स्थूणामयूखम्, धृष्टी, शतमाने, विंशतिं
<>मुञ्जप्रलवान्, प्रादेशमात्रान् विकङ्कतशकलान्, स्रुवं
<>मुञ्जवेदम्, धवित्राणि, परिधीन्, रज्जुसन्दानमा-
<>सन्दीम् कृष्णाजिनमभ्रिम्, खरार्थाः सिकता अर्थ-
<>वच्च, पाठक्रमेणैवासादयेत् । तत्र बाहुप्रमाणा औदु-
<>म्बरी उपसंयमनी । महामुखा प्रचरणीया स्रुक् ।
<>परीशासौ संदशाकारौ, स्थूणा गोर्बन्धानार्थः स्तम्भभेदः ।
<>मयूखः अजाबन्धनार्थः शङ्कुरूपः कीलकः । धृष्टी उप-
<>वेषौ औदुम्बरौ । एकं रजतरत्तिकाशतमानं, द्वितीयं
<>स्वर्णरत्तिकाशतमानम् इति द्वे शतमाने । औदुम्बरएवा-
<>रत्निमात्रः स्रुवः । वेदोमुञ्जमयः । धुनोत्येमिरिति धवि-
<>त्राणि कृष्णाजिनखण्डनिर्म्मितानि दण्डवन्ति त्रीणि
<>व्यजनानि । सन्दानं दोहनकाले गोपादबन्धनार्था अज-
<>बग्यनार्था च रज्जुः । अर्थवत् प्रयोजनोपयोगि अन्यदपि
<>द्वन्द्वश आसादयेत् । प्रयोजनवद्द्रव्यञ्च स्फ्यः पवित्रे,
<>अग्निहोत्रहवनी आज्यस्थाली प्रभूतमाज्यं, शूर्पं, पात्री-
<>पिष्टम्, उपसर्ज्जनीपात्रम्, उपशया, इतरौ महावीरौ,
[Page1878-b+ 38]
<>च । होतृषदनं मौञ्जं कार्य्यम् औदुम्बरी समिदि-
<>त्यादि द्वन्द्वश आसादयेत् । प्रोक्षणीः संस्कृत्य उत्थाय
<>ब्रह्मणोऽनुज्ञाकरणम् । होत्रादिप्रेषणञ्च “यमाय त्वेति,
<>मन्त्रेण प्रतिमन्त्रम् उक्तद्रव्याणां प्रत्येकं प्रोक्षणं राशीकृत्य
<>च तूष्णीं प्रोक्षणञ्च कार्यम् । शालायाः पूर्व्वद्वारेण स्थूणां
<>मयूख च निष्कास्य, शालाया दक्षिणस्यां होतुः सन्दर्शने
<>निखननम्, (गार्हपत्यसमीपे उपविष्टो होता यत्र
<>निखातां स्थूणां मयूखं च पश्यति तादृशं स्थानं
<>होतृसन्दर्शनम्) । गार्हपत्याहवनीययोरुत्तरतः खर-
<>निवापः । दक्षिणतश्च भित्तलग्नमुच्छिष्टखरनिवापः
<>कार्य्यः । आहवनीयं पूर्व्वेण सम्राडासन्दीं पर्य्याहृत्य
<>दक्षिणतः प्राचीमासादयेत् । राजासन्द्या उत्तरतः कृष्णा-
<>जिनमथास्तृणाति तस्मिन्नभ्र्युपशये निदध्यात् महा-
<>वीरौ चाच्छादयेद्वेति । स्थूणादिनिर्हरणानि अध्वर्य्यु-
<>रन्यो वा कुर्य्यात् । “देवस्य त्वे” ति मन्त्रेण एतेषामञ्जनं
<>होता कुर्यात् । महावीरमाज्यं च संस्कृत्य “पृथिव्याः
<>संस्पृश” इति मन्त्रेण रजतशतरत्तिकामानं सिकतामध्ये
<>प्रवेशयेत् । ३ क० शुक्रं गायेति प्रस्तोतुः प्रेषणम् । पत्नी-
<>शिर आच्छादनम् । संसीदस्वेति यदाऽऽज्यं संस्कृत्य होता
<>वक्ति तदा मुञ्जप्रलवान् शरेषीकापरितोभवानि शरतृ-
<>णानि मध्यमोटनेन द्विगुणीकृतानादीप्य प्रतिदिशं सिक-
<>तासु निदध्यात् । तेषु मुञ्जप्रलवेषु संस्कृतं प्रचरणीयं
<>महावीरं घृत पूर्ण्णम् “अर्चिरसीति” मन्त्रेण निदध्यात् ।
<>महावीरस्योपरि प्रादेशधारकं यजमानम् “अनाधृष्टेति”
<>मन्त्रं वाचयेत् । प्रतिदिशं वा तथा वाचनमिति विकल्पः ।
<>दक्षिणत उत्तानं पाणिं यजमानोनिदध्यात् । “मनोरश्वेति”
<>मन्त्रेण महावीरस्योत्तरतः प्रादेशनिधानम् । महावीरं
<>परितः भस्मक्षेपं कृत्वा गार्हपत्याङ्गारैः उपवेषाभ्यां
<>महावीरं “मरुद्भिरिति” परिकीर्य्य (महावीरस्य सर्व्वतो
<>निरन्तरानङ्गारान् निधाय) । अङ्गारैः विकङ्कतशकलैश्च
<>प्रागुदग्भिः त्रयोदशभिः “स्वाहामरुद्भिरिति” मन्त्रेण
<>परिश्रपयेत् । तेषां त्रयोदशानां मध्ये प्रतिदिशं त्रीन्
<>त्रीन् स्थापयेत् तत्र द्वौ द्वौ समन्त्रकमेकं तूष्णीं तयोरुपरि
<>इत्येवं प्रागादिषु चतुर्षु दिक्षु स्थापितानां द्वादशानाम-
<>धिकमेकं दक्षिणतः स्थापयेत् स्थापनक्रमेणैव श्रपणञ्च ।
<>मुवर्ण्णशतरत्तिकामानेन “दिवः संस्पृश” इति मन्त्रेण
<>महावीरं पिदध्यात् ।
<>४ क० तत्रपिधानकाले “चन्द्रं गायेति” प्रस्तोतुः प्रेष-
[Page1879-a+ 38]
<>णम् । कृष्णाजिनखण्डनिर्म्मितेर्व्यजनैर्दण्डवद्भिस्त्रिभिः
<>महावीरं परितः प्रकीर्ण्णानङ्गारान् दीपनाय उप-
<>वीजयेयुः । तेषु व्यजनेषु एकं प्रतिप्रस्थाता, अपर
<>मग्नीधा, शिष्टमध्वर्युणा गृहीत्वा धूनयद्भिः सव्यापसव्यं
<>त्रिः प्रदक्षिणं कार्यम् । तत्र सव्यावृत्तौ व्यजन
<>धूननम् दक्षिणावृत्तौ व्यजनान्यन्तः कृत्वेति भेदः ।
<>धूननेन प्रदीप्तत्वात् जाते अर्चिषि सुवर्णशतमानं निधा-
<>याज्येन स्रुवेण महावीरं सिञ्चेत् । एतच्च सुवर्ण्णशतमानं
<>महावीरादन्यत्र सुगुप्ते देशे स्थापयित्वा कार्यम् । अध्वर्यो
<>र्महावीरसेके व्यापृततया प्रतिप्रस्थाता लौकिकपिष्टानां
<>व्रीहीणां यवाना रौहिणौ पुरोडाशौ पचेत् । रौहिण
<>पुरोडाशयोरन्यपुरोडाशधर्म्मत्वं तेन कपालयोः संस्का-
<>रादि कार्यम् । “ईडे द्यावापृथीवी” इति मन्त्रेण
<>परिधीन् परिधाय रौहिणौ पुरोडाशौ पात्रीस्थानीय-
<>योरुपस्तीर्ण्णयोः रौहिणहवन्योः स्रुचोरुद्वास्य
<>तत्स्थावेव आहवनीयदक्षिणोत्तरयोः एकं दक्षिणतोऽ-
<>परमुत्तरतश्च स्थापयेत् । “घर्म्मस्य तन्वौ गायेति”
<>प्रस्तोतृप्रेषणम् । यजमानसहितानामृत्विजां परिक्रम-
<>णम् । प्रस्तोतृव्यतिरिक्ताः पञ्चर्त्विजः उपतिष्ठेयुः ।
<>छन्दोगानां मते तत्सहिताः षट् परिक्रमेयुः । “गर्भो
<>देवानामिति” सकृत्, द्विस्तूष्णीं परिक्रमेयुः । पत्नी-
<>शिरोऽपगताच्छादनं कृत्वा महीवारमीक्षमाणां पत्नीं
<>“त्वष्टृमन्त” इत्येतं मन्त्रं वाचयेयुः । प्रातः “अहः केतु-
<>नेति” मन्त्रेण दक्षिणं रौहिणं, सायं “रात्रिरिति” मन्त्रेण
<>उत्तरं रौहिणं जुहुयात् । ५ क० । घर्म्मधुग्बन्धनार्था
<>पाशवती रज्जुः तस्याएव पश्चात्पादबन्धनार्थं मन्दानं
<>तद्द्वयमादाय “इडएहीति” मन्त्रेण उपांशु, नाम्ना च
<>त्रिरुच्चैः गार्हपत्यं गच्छन् तामाह्वयेत् । “धेनुं गायेति”
<>प्रस्तोतृप्रेषणम् । “अदित्यै रास्नासीति” मन्त्रेणसमागतां
<>गां पाशेन प्रतिमुच्य (तस्याः रज्जुपाशं शृङ्गयोः प्रोतं
<>कृत्वा स्थूणायां बद्धा) “पूषासीति” मन्त्रेण धेनुं पश्चात्-
<>पादयोः सन्दानेन (नियमनेन) बद्ध्वा “घर्म्माय दीष्वेति”
<>वत्सं ततोऽपाकुर्य्यात् । (स्तनपानात् निवर्त्तयेत्)
<>“अश्विभ्यां पिन्वस्वेति” मन्त्रेण पिन्वने (पात्रभेदे) दुहेत् ।
<>“स्वाहेन्द्रवदिति” मन्त्रेण पिन्वने पतिताविप्रुषोऽभि-
<>मन्त्रयेत् । “यस्ते स्तन” इति स्तनालम्भनम् । प्रतिप्रस्थाता
<>अजामेवं मयूखे तूष्णीं बद्ध्वा दुहेत् । “पयोगायेति प्रति-
<>प्रस्थातृप्रेषणम् । “उत्तिष्ठ ब्रह्मणस्पते” इति मन्त्रे
[Page1879-b+ 38]
<>होत्रोच्यमाने अध्वर्युः गोः समीपादुत्तिष्ठेत् । “उप-
<>द्रव पयसेति” मन्त्रे हीत्रीच्चार्यमाणे गार्हपत्यं प्रति
<>अध्वर्युगतिः । “गायत्रं छन्दोऽसीति” प्रतिमन्त्रं परी-
<>शासावादद्यात् । “वसिष्ठशफौ गायेति” प्रस्तोतृप्रेष-
<>णम् । “द्यावापृथिवीभ्यां त्वा परिगृह्णामीति” मन्त्रेण
<>परीशासाभ्यां महावीरग्रहणम् परीशासाभ्यां महावीर-
<>मुत्क्षिप्य मुञ्जवेदेनोपमृज्य उपयमन्या अन्तरिक्षेणो-
<>पयच्छामीति गृह्णीयात् । उपयमनीं च दुग्धरूपधर्म्मस्य
<>अधस्तात् स्थापयेत् । उपयमन्या गृहीतं महावीरमजपय-
<>सासेकेन शान्ते महावीरे “प्रैतु ब्रह्मणस्पते इति” वाक्ये
<>होत्रोच्यमाने “इन्द्राश्विनेति” गोः पयोऽपनयेत् ।
<P>६ क० आहवनीयं गच्छन् “समुद्राय त्वेति” मन्त्रेण
<>वातनाम जपेत् । उपयमन्यां पतितं पयोघृतं वा घर्म्मे
<>(दुग्धे) “स्वाहा घर्म्मायेति” आसिञ्चेत् । “स्वाहा
<>घर्म्मः पित्रे” इति जपित्वाऽतिक्रम्याश्राव्य प्रस्तोतारं
<>घर्म्मस्य यजेतिप्रेषयेत् । वषट्कारेण “विश्वाआशा इति”
<>मन्त्रेण होमः । “दिवि वा इति” मन्त्रेण महावीरंत्रिरुत्-
<>कम्पयेत् । “स्वाहाऽग्नये इति” मन्त्रेण वषट्कारयोजितेन
<>होमः । हुतावशिष्टद्रव्यस्य “अश्विनी घर्ममिति” ब्रह्मानु-
<>मन्त्रणम् । “अपातामिति” मन्त्रेण घर्मस्य यजमानानुमन्त्र-
<>णम् । अतितप्तत्वात् पात्रमध्ये सर्वतः इतस्तत उच्छ-
<>लन्तो ये घर्मलेशास्तेषाम् “इषे पिन्वस्वेति” मन्त्रेणानु-
<>मन्त्रणम् । “घर्मादिति” मन्त्रेण ऐशान्यामध्वर्युरुद्ग-
<>च्छन् “अमेन्यस्मे” इति मन्त्रेण महावीरं सिकतासु
<>निदध्यात् । तच्च परीशासगृहीतमेव स्थापयेत् । नीचै-
<>र्घर्म्ममध्ये शकलं प्रवेश्य तत्स्थेनाज्येन विकङ्कत-
<>शकलम् अक्त्वा अक्त्वा “स्वाहा पूष्णे शवस” इति
<>मन्त्रेण तदेव जुहुयात् हुत्वा हुत्वा च प्रथमपरिधौ
<>विकङ्कतशकलान् निदध्यात् । एवं त्रिधा हुत्वा चतुर्थ-
<>महुतं तच्छकलमीक्षमाणो दक्षिणतो बर्हिषि उपगूहेत्
<>(प्रवेशयेत्) । अहुतं सप्तमं च विकङ्कतशकलम् दक्षिणेक्ष-
<>माणः सर्वलेपाक्तं (महावीरस्थघृतलेपेवाक्तम्) मूलाग्र-
<>पर्यन्तं प्रतिप्रस्थात्रे दद्यात् । प्रतिस्थाता तं शकलमुदञ्चं
<>नियच्छेत् । घर्मसम्बन्धि नवनीतादि “स्वाहा सं ज्यो-
<>तिषा” इति मन्त्रेण परीशासाभ्यामुत्पाद्य उपयमन्यां
<>स्रुच्यासिञ्चति (स्रुग्मुखस्यीपरि अधोमुखं करोतीत्यर्थः)
<>ततोद्विनीयरौहिणहोमः । मध्यमपरिधौ निहितानि
<>पञ्च वैकङ्कतशकलानि आहवनीये जुहुयात् । उपयमन्यां
[Page1880-a+ 38]
<>स्थितं घमाज्यमग्निहोत्रविधानेन हुत्वा “मधु हुतमिति”
<>मन्त्रेण सर्वे ऋत्विगादयो वाजिनवत् भक्षयेयुः । उच्छिष्ट-
<>खरे प्रक्षाल्य उपयमनीं निदध्यात् । अत्र काले उप-
<>श्रितानां पञ्चशकलानामाहवनीये प्रहरणम् । अध्वर्युर्होत्रा
<>संसाद्यमानाय महवीरायानुब्रूहीति अनुवाचयेत् ।
<>ततो धेनवे तृणोदके दद्यात् । सर्वं पात्रजातमना-
<>शाय आसन्द्यां कुर्य्यात् । “अभीममिति” मन्त्रेण महा-
<>वीरमासन्द्यां स्थापयेत् । इतराणि तु पात्राणि तूष्णी-
<>मिति भेदः । ततः शान्तिपाठः द्वारोद्घाटनञ्च । खर-
<>स्थूणामयूखकृष्णाजिनाभ्र्युपशयासन्दीनां सकृदासादन
<>प्रोक्षणे । आरादुपकारकत्वात् प्रथमे प्रवर्ग्यचरणे एव
<>आसादनप्रोक्षणे इत्येकपक्षः । असकृत्, “प्रतिप्रधानं गुणा
<>वृत्तिरिति” न्यायात् इति पक्षान्तरम् । ७ क० । उपसदन्ते
<>प्रवर्ग्योत्सादनप्रकारः । यथा शालामध्यात् दक्षिणेन
<>द्वारेण घर्मसम्बन्धि द्रव्यं निष्क्रास्य अन्तःपात्यसमोपे
<>सादितपात्रेभ्यो दक्षिणतएव निदध्यात् । आहवनीये
<>त्रीन् शालाकान् प्रदीप्य प्रदीप्य अग्नीध्रो धारयेत् यजमान
<>सक्तेषु मुखमात्रनाभिमात्रजानुमात्र प्रमाणेषु तान् प्रदी-
<>प्तान् शालाकान् निदध्यात् । अध्वर्युराज्यं संस्कृत्य चतु-
<>र्गृहीतं गृहीत्वा तेषां प्रदीप्तानां शालाकानामुपरि “याते
<>घर्म! दिव्या शुगिति” प्रतिमन्त्रं जुहुयात् । एकमेव चतु-
<>र्गृहीतं गृहीत्वा त्रिष्वपि शालाकेषु जुहुयात् । तथाच
<>शलाकानां समूहः शालाकः तेन त्रिसृभिः शलाकाभिः
<>एकः शालाकः । तादृशान् त्रीन् शालाकान् हस्ते गृहीत्वा
<>तेषामेकं शालाकं शालाद्वार्य्ये प्रदीप्याग्नीध्रोयजमानमुख-
<>मात्रे आहवनीयस्योपरि धारयेत् । अध्वर्युश्चतुर्गृहीतं
<>तृतीयांशं तस्मिश्छालाके प्रदीप्ते जुहुयात् । ततस्त्रं
<>शालाकमाहवनीयमध्यएव क्षिपेत् । ततोद्वितीयं शालाकं
<>प्रदीप्याग्नीध्रो यजमानस्य नाभिदघ्ने आहवनीयस्योपरि
<>धारयेत् अध्वर्युस्तथैव जुहुयात् । तृतीयन्तु अग्नीधा प्रदीप्य
<>यजमानजानुमात्रे धृतमध्वर्युराहवनीये निक्षिप्य तत
<>उपविश्य सर्वं चतुर्गृहीतं शेषं जुहुयात् । अत्र उपविश्ये
<>युक्तेः पूर्वयोः तिष्ठता होमौ कार्य्यौ । ततोऽध्वर्युः पुरस्तात्
<>पत्नीमग्रे कृत्वा “क्षत्रस्य त्वेति” मन्त्रेण शालाया निष्क्र-
<>मेत् । अवभृथवत् अध्वर्युणा प्रस्तोतुः सामगानार्थं प्रेष-
<>णम् । अवभृथवत् देशगतिः निधनञ्च । सामगानात् परं
<>मर्वे उत्सादनदेशं गच्छेयुः । (उत्सादनदेशश्च महावीरादि
<>पात्रादीनां परित्यागदेशः “परिष्यन्दोवा अन्योवा देशः”
[Page1880-b+ 38]
<>इति शत० ब्रा० १४, ३, १, १४, विहितदेशः) । तत्र
<>अग्निचित्यारहिते यज्ञे उत्तरवेदिं प्रति सर्व्वेगच्छेयुः ।
<>अग्निचित्यायुक्ते यज्ञे तु परिष्यन्दं (जलपरिवृतं द्वीपम्)
<>(निर्जनस्थलं वा) प्रत्येव गमनम् । तमुत्सादनदेशम्
<>उत्तरवेदिं वा “अचिक्रददिति” त्रिः परिषिच्य उत्तरकार्य्यं
<>कार्य्यम् । अध्वर्युरुत्तरवेदौ उत्सादनपक्षे प्रथमं महा-
<>वीरं नाभिस्पृष्टं “चतुःस्रक्तिरिति” निदध्यात् । इतरौ
<>महावीरौ प्राक्संस्थौ प्राच्यां मन्त्रावृत्त्या निदध्यात् ।
<>उपशयाम् (महावीरघटनावसरे पुरिशेषितां मृदम्) तथैव
<>तूष्णीं निदध्यात् । महावीरादिकमभितः परीशासौ
<>निदध्यात् । अवकृष्टे (नीचे वाह्ये) रौहिणहवन्यौ स्रुचौ
<>निदध्यात् । रौहिणहवन्योरुत्तरतः अभ्रिनिधानम् ।
<>तयोरेव दक्षिणतः आसन्दीम्, अभ्रेरुत्तरतः सर्व्वधवित्राणि
<>च निदध्यात् । तथाच दक्षिणतः, पश्चात्, उत्तरतश्चैकैकं
<>धवित्रं निदध्यात् । परिधीनपि निहितद्रव्याण्यभितो
<>निदध्यात् । निहितप्रात्रगणस्य पश्चात् उपयमनीं स्रुचं
<>प्रागग्रां निघाय रज्जुसंदानं वेदञ्च तन्मध्ये निद-
<>ध्यात् । पिन्वने (दोहनपात्रे) उपयमनीमुखस्य पश्चात्
<>अभितोदण्डं निदध्यात् । पिन्वनयोः पश्चात् दक्षिणतः
<>स्थूणाम्, उत्तरतो मयूखं, निदध्यात् स्थूणामयूखयोः
<>पश्चात् रौहिणकपाले निदध्यात् । तयोरेव पश्चात्
<>धृष्टी (उपवेषौ) निदध्यात् । घर्मोपयुक्तं स्रुवमौञ्ज-
<>कूर्चादि आसादितपात्राणां मध्ये निदध्यात् । सर्व-
<>पात्राणामुत्तरतः प्रचरणीयौ खरौ निदध्यात् । मार्जा-
<>लीयस्थानस्य दक्षिणतो वेदेर्बहिर्भागे उच्छिष्टखरं निद-
<>ध्यात् । सगर्त्तानि सप्त पात्राणि (महावीरत्रयं द्वे पिन्वने
<>उपयमनीं स्रुवञ्च) एतानि “घर्मैतत्ते” इति प्रतिमन्त्रं पयसा
<>पूरयेत् । व्रतमिश्रं पयःशेषं पूर्व्वमदत्तं चेत् साग्निके सोमे
<>प्रागेव सकलं देयमिति विधानात् । वर्षाहारेष्टाहोत्रीय
<>मामगानार्थं प्रस्तोतुरध्वर्युणा प्रेषणम् । सपत्नीकाः सर्वे
<>“सुमित्रिया न इति” मन्त्रेण चात्वालं मार्जयेयुः ।
<>ऐशानीं प्रति “उद्वयमिति” मन्त्रेण यजमान उद्गच्छेत् ।
<>प्रादेशमात्रामेकां समिधं हस्तेन “अनपेक्षमेत्येधोऽसीति”
<>मन्त्रेणादाय “समिदसीति” मन्त्रेण आहवनीये दद्यात् ।
<>गार्हपत्ये तु तादृशीं समिधं तूष्णीं दद्यात् । यजमानः रजत-
<>सुवर्णशतमाने ब्रह्मणे दद्यात् । यजमानव्रतदुघां रूपां
<>घर्मदुघां यजमानः अध्वर्य्यवे दद्यात् । पत्नीव्रतदुघां
<>गामुद्गात्रे दद्यात् । अजामग्नीधे दद्यात् । घर्मस्य महा
[Page1881-a+ 38]
<>वीरस्य भेदने यथाकालं प्रायश्चित्तं कुर्यात् । तत्प्रायश्चित्त
<>प्रकारादि । अभग्नेन द्वितीयतृतीययोर्मध्ये द्वयेनान्यतरेण
<>वा प्रवर्ग्यं चरेत् । तत्र पूर्णाहुतिहोमप्रकारः । संभ्रिय-
<>माणो महावीरो यदि भिद्यते तदा प्रायश्चित्तहोमे प्रजा-
<>पतिर्देवता । निष्ठिताभिमर्शनादारभ्य अजापयोऽवसेच-
<>नान्तकाले महावीरभेदने प्रायचित्तमेदः । तत्र प्रथमदिने
<>भेदने प्रा० सविता देवता । द्वितीयेऽहनि भेदे अग्नि-
<>र्देवता तृतीयदिने भेदने वायुर्देवता ।
<>अथ प्रवर्ग्याधिकारिणः । अग्निष्टोमस्याठ्यसंस्थाति-
<>रात्रस्य प्रथमे प्रयोगे न प्रवर्ग्यचरणम् इत्येकः पक्षः ।
<>विकल्पेन तत्रापि प्रवर्ग्यचरणमिति शाखान्तरम् । सप्रवर्ग्ये
<>यज्ञे दधिघर्मसम्बन्धिनीतिकर्त्तव्यता । सपवित्राया-
<>मग्निहोत्रहवन्यां दधिघर्मग्रहणं कुर्य्यात् । तच्च यथा-
<>कथञ्चित् स्थालीमुखेनैव स्रुचि निनयेत् । प्रस्तरणाभि
<>घारणे अप्यत्र न । हुतशेषस्य “मयि त्यदिति” मन्त्रेण
<>भक्षणम् । तच्च महाव्रतीयेऽह्नि कर्त्तव्यम् । दधिभक्षान-
<>न्तरं चात्वाले मार्ज्जनम् । प्रवर्ग्यचरणस्यादौ अन्ते च
<>शान्तिकाध्यायपाठः । (शान्तिकाध्यायश्च ऋचं वाच-
<>मित्याद्यध्यायः) । शान्तिकरणद्वयमध्ये द्वारपिधानोत्तर-
<>काले आदिमम् । पात्राणामासन्द्यां निधानानन्तर-
<>मन्तिमम् इति भेदः ।
<>कातीयगृह्यसूत्रप्रतिपाद्यविषयाश्च विस्तरभयान्नात्रोक्तास्तत
<>एवासेयाः । कात्यायनसर्व्वानुक्रमणिकाप्रतिपाद्यविषयाश्च
<>सर्व्वानुक्रमणिकाशब्दे वक्ष्यन्ते ।
<LEND>
