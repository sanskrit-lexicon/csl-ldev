<L>8950<pc>1108,b<k1>उत्पत्ति<k2>उत्पत्ति
उत्पत्ति¦ स्त्री उद् + पत + क्तिन् । १ ऊर्द्ध्वपतने ऊर्द्ध्वगतौ । उत्प-
द्यते प्रथमतो ज्ञायतेऽनेन उद् + पद--करणे क्तिन् । प्राथ-
मिकप्रतीतिविषयप्रवृत्तिसाधनेष्टसाधनताबोधके कर्मस्वरूप-
ज्ञापके २ विधिवोक्ये यथा “स्वर्गकामोऽश्वमेधेन यजे-
तेत्यादि” वाक्यम् प्रथमं यागादौ इष्टसाधनत्वं बोध-
यत् तत्रं प्रवर्त्तयतीति तस्य तथात्वम् विधिशब्दे वि-
वृतिः । “योगसिद्धिर्वा अर्थस्योत्पत्त्ययोगित्वात्”
जैमि० सू० । उद् + पद० क्तिन् । आद्यक्षणसम्बन्धरूपे ३ उ-
द्भवे । उत्पत्तौ वादिविपत्तयः सन्ति तथाहि असतः सदुत्-
पद्यते इति बौद्धाः । प्रागुत्पत्तेरसत्कारणव्यापारा-
दुत्पद्यते इति नैयायिकादयः । प्रागुत्पत्तेः सदपि
कारणव्यापारादभिव्यज्यते इति सांख्या वेदान्तिनश्च प्रतिपे-
दिरे तयोरवान्तरभेदः सतो विवर्त्त इति वेदान्तिनः परि-
णामः इति सांख्याः । तदेतत् सांख्य० कौ० । प्रदर्शितं
यथा केचिदाहुरसतः “सज्जायत इति, एकस्य सतो
विवर्त्तः कार्य्यजातं न वस्तु सदित्यपरे । अन्ये तु सतो-
ऽसज्जायतैति । सतः सज्जायते इति वृद्धाः । तत्र पूर्व्व-
स्मिन् कक्षत्रये व्रधानं न सिध्यति । सुखदुःखमोहभेदव-
त्स्वरूपपरिणामशब्दाद्यात्मकत्वं हि ऊगत्कारणस्य प्रधा-
नत्वं सत्त्वरजस्तमःस्वभावत्वम् । यदि पुनरसतः सज्जायेत
असन्निरूपाख्यं कारणं कथं सुखादिरूपशब्दाद्यात्मकं स्यात्
सदसतोस्तादात्म्यातुषपत्तेः । अर्थकस्य सतो विवर्त्तः
शब्दादिप्रपञ्चस्तथापि सतः सज्जायत इति न स्यात् ।
नचाद्वयस्य प्रपञ्चात्मकत्वमपि त्वप्रपञ्चस्य प्रपञ्चात्मक-
तया प्रतीतिर्भ्रम एव । येषामपि कणभक्षाक्षचरणा-
दीनां सतएव कारणादसतो जन्म तेषामपि सदसतोरेकत्वा-
नुपपत्तेर्न कार्य्यात्मकं कारणमिति न प्रधानसिद्धिः । अतः
प्रधानसिद्ध्यर्थं प्रथमं तावत्सत्कार्य्यं प्रतिजानीते” कौ० ।
“असदकरणादुपादानग्रहणात्सर्व्वसम्भवाभावात् । शक्तस्य
शक्यकरणात्कारणभावाच्च सत्कार्य्यम्” का० “सत्कार्य्यं कारण-
व्यापारात् प्रागपीति शेषः । तथा च न सिद्धसाधनं नैया-
यिकनयैरुद्भावनीयम् । यद्यपि वीजमृत्पिण्डादिप्रध्वंसा-
नन्तरमङ्कुरघटाद्युत्पत्तिसपलभ्यते तथापि न प्रध्वंसस्य
कारणत्वमपि तु भावस्यैव वीजाद्यवयवस्य । अभावात्तु
भावोत्पत्तौ तस्य सर्वत्र सुलभत्वात्सर्वत्र सर्वकार्य्योत्पाद
[Page1109-a+ 38]
प्रसङ्ग इत्यादि न्यायवार्त्तिकतात्पर्य्यटीकायामभिहितम-
स्माभिः । घ्रपञ्चप्रत्ययश्चासति बाधके न शक्योमिथ्येति
वक्तुमिति कणभक्षाक्षचरणमतमवशिष्यते । तत्रेदं प्रति-
ज्ञातं सत्कार्य्यमिति । अत्र हेतुमाह असदकरणात् ।
असच्चेत्कारणव्यापारात् पूर्वं कार्य्यं नास्य सत्त्वं केनापि
कर्तुं शक्यं न हि नीखं शिल्पिसहस्रेणापि शक्यं पीतं
कर्तुम् । सदसत्त्वे घटस्य धर्माविति चेत् तथाप्यसति
धर्मिणि न तस्य धर्म इति सत्त्वं तदवस्थमेव तथा च
नासत्त्वम् असम्बद्धेनातदात्मना वाऽसत्त्वेन कथमसन् घटः ।
तस्मात्कारणव्यापारादूर्द्ध्वमिव ततः प्रागपि सदेव कार्य्य-
मिति । कारणाच्चास्य सतोऽभिव्यक्तिरेवावशिष्यते । सत-
श्चाभिव्यक्तिरुपपन्ना । यथा पीडनेन तिलेषु तैलस्य, अव-
घातेन धान्येषु तण्डुलानां, दोहनेन सौरभेयीषु पयसः ।
असतः करणे तु न निदर्शनं किञ्चिदस्ति । न खल्वभिव्य-
ज्यमानं चोत्पद्यमानं वा क्कचिदसद्दृष्टम् । इतश्च कार-
णव्यापारात् प्राक् सदेव कार्य्यमित्याह उपादानग्रह-
णात् उपादानानि कारणानि तेषां ग्रहणं कार्य्येण
सम्बन्धः उपादानैः कार्य्यस्य सम्बन्धादिति यावत् ।
एतदुक्तं भवति कार्य्येण सम्बद्धं कारणं कार्य्यस्य जनकं
सम्बन्धश्च कार्य्यस्यासतो न सम्भवति तस्मात् सदिति ।
स्यादेतत् असम्बद्धमेव कारणैः कस्मात् कार्य्यं न जन्यते?
तथा चासदेवोत्पत्स्यतेऽत आह सर्वसम्भवाभावात् । अस-
म्बद्धस्य जन्यत्वे असम्बद्धत्वाविशेषेण सर्वं कार्य्यजातं
सर्पस्माद्भवेत् नचैतदस्ति तस्मान्नासम्बद्धमसम्बद्धेन जन्यते
अपि तु सम्बद्धं सम्बद्धेन जन्यते इति । यथाहुःसाङ्ख्य-
वृद्धाः “असत्त्वे नास्ति सम्बन्धः कारणैः सत्त्वसङ्गिभिः ।
असम्बद्धस्य चोत्पत्तिमिच्छतो न व्यवस्थितिरिति” । स्यादे-
तत् असम्बद्धमपि तदेव तत् करोति यत्र यत्कारणं शक्तं
शक्तिश्च कार्यदर्शनादवगम्यते अतो नाव्यवस्थेति अत आह
शक्तस्य शक्यकरणात् । सा शक्तिः शक्तकारणाश्रया सर्वत्र
वा स्याच्छक्ये वा । सर्वत्र चेत्तदवस्थैवाव्यवस्था शक्ये चेत्-
कथमसति शक्ये तदिति वक्तव्यम् । शक्तिभेद एव स ता-
दृशो यतः किञ्चिदेव कार्यं जनयेन्न सर्वमिति चेत् हन्त
भोः शक्तिविशेषः कार्य्यसम्बद्धो वा स्यादसम्बद्धो वा,
सम्बद्धत्वे नासता उम्बन्ध इति सत् कार्य्यम् । असम्बद्धत्वे
सैवाव्यवस्थेति सुष्ठूक्तं शक्तस्य शक्यकर णादिति ।
इतश्च सत्कार्य्यमित्याह कारणभावाच्च कार्य्यस्य कार-
णात्मकत्वात् न हि कारणाद्भिन्नं कार्य्यं कारणञ्च स-
[Page1109-b+ 38]
दिति कथं तदभिन्नं कार्य्यमसद्भवेत्” सा० कौ० ।
उत्पत्तेश्च यथा विर्भावरूपता तथाविर्भाव शब्दे ८३०
उक्तम् ।
<फ्>व्याख्यात ञ्चैदस्माभिस्तट्टीकायां यथा असतः--सत्त्वेन
वक्तुमशक्यात् निरुपाख्यात् अभावात् सत्--भावरूपं वस्तु,
जायते जाततया व्यवह्रियते तथा हि अङ्कुरादिकं वी-
जनाशानन्तरमेव, दध्यादि दुग्धनाशानन्तरमेव, उत्पद्यमानं
दृश्यते अतोऽनुमीयते कार्य्यभावा अभावकारणकाः कार्य्य-
त्वात् वीजनाशोत्तरजाताङ्कुरादिवत् । यत्रापि च तन्त्वा-
दिषु पटकारणेषुस्वरूपेण नाशो न दृश्यते तत्राप्यनुमानेनैव
तज्ज्ञानं जननीयम् । युक्तं चैतत् उत्पन्ने पटे यदि
तन्तवो न नष्टास्तदा तन्तवैमे इति व्यवहारविषयताम प-
द्येरन् न च तथा, अतस्तत्र तन्तुव्यवहाराभावात् पटरू-
पेण व्यवहाराच्च तन्तवोनष्टा इत्यनुमातव्यम् । न च कार-
णनाशे दग्धतन्तुषु पटदाहवत् पटनाशापत्तिरित्याशङ्क्यम्,
तन्तूनां पटकारणत्वस्याद्यापि असिद्धत्वात्, ये हि भाव-
कारणका इति वदेयुस्तान् प्रत्येवैतद्दूषणमवतरेत् नाभा-
वकारणतावादिनं प्रतीति सुस्थितमभावकारणवादिबौद्धा-
दिमतम् । सतः त्रैकालिकबाधरहितात् कूटस्थवदपरि-
णामिनः विवर्त्तः स्वाज्ञानकल्पितः स्वज्ञाननिवर्त्त्यः परि-
णामविलक्षणः अत्यथाभावापत्तिः उपचारात् तथा उत्-
पद्यमानं कार्य्यजातमपि विवर्त्तः न वस्तु सदिति वस्तुतः
पारमार्थिकेन सत्त्वेनं नान्वितं किन्तु व्यवहारयोग्यस-
त्तयान्वितम् । तथा हि शुक्तिकादौ रजतादिज्ञानं सर्वा-
नुभवसिद्धं तच्च प्रत्यक्षमेव रजतं साक्षात्करोमीत्याद्यनुभ-
वात् प्रत्यक्षे च विषयेन्द्रियसन्निकर्षस्य कारणत्वात् देशा-
न्तरस्थितरजतस्य च चक्षुरसन्निकृष्टतया न प्रत्यक्षविषयता ।
न च पूर्वज्ञातस्य रजतस्य ज्ञानेन उपनीतस्य शुक्तिकायां
भ्रम इति वाच्यम् ज्ञानोपनीतस्य ज्ञानस्वीकारे साक्षा-
त्कारानुभवापलापापत्तेः । अतएव न पूर्वानुभूतरजतस्मर-
णमात्रमनुभवविरोधात् । अतोऽगत्या तत्र शुक्तिकायामस-
द्रजतमुत्पद्यते इत्येव कल्पनीयम् । तदुत्पत्तौ च शुक्तिका-
दिविषयकमज्ञानं कारणं रजतविषयसंस्कारश्च तत्सह-
कारितया कल्पनीयः । तदेव अध्यस्तत्वम् यदुत्पन्नस्व
तस्यासतो रजतस्य शुक्तिकातादात्म्येन तत्प्रत्यक्षविषयता ।
तत्रोत्पन्नेऽपि रजते शुक्तिकाया गनागपि व्यावहारिक-
सत्त्वस्य व्याघातो न भवतीति यथा, एवं कूटस्थे अपरि-
णामिनि आत्मनि स्वाज्ञायेनावृते वियदादिकमध्यस्तमु-
[Page1110-a+ 38]
त्पद्यते तत्र च तदज्ञानं हेतुः तत्संस्कारश्च सहकारीति
तथा च विवादाध्यासिता घटादयः सति अध्यस्तास्तज्-
ज्ञाननाश्यत्वे सति सत्तादात्म्येन प्रतीयमानत्वात् शुक्तिता-
दात्म्येन प्रतीयमानशुक्तिज्ञाननाश्यरजतबदित्यनुमानात्
अध्यस्तत्वं घटादानां सिद्धम् । अध्यस्तत्वं च साक्षात्कारि-
प्रत्यक्षविषयत्वं प्रागुक्तं तच्च तस्यासतोऽप्यनुत्पत्तौ प्रत्यक्ष-
विषयता न स्यादिति अध्यस्तत्वरक्षायै तस्मिन्नुत्पत्तिरप्यङ्गी-
कार्य्या । ज्ञाननाश्यत्वं च तेषां मिथ्यात्वात् शुक्तिज्ञानना-
श्यासद्रजतवदित्यनुमातव्यमित्यास्तां विस्तरेण इति वेदान्ति-
मतम् । सतो भावात् विद्यमानादेवेत्यर्थः । असत् उत्पत्तेः,
कारणव्यापाराद्वा पूर्व्वमविद्यमानं, कारणव्यापारादुत्तरन्तु
जायते सद्भवतीति काणादनैयायिकादयः । सतः सत्त्वा-
श्रयात् भावादेव सत्, कारणव्यापारात् प्रागपि, कारणा-
वस्थारूपसूक्ष्मरूपेण विद्यमानं जायते कारणव्यापारात्तु-
अभिव्यज्यतेव्यवहारयोग्यतामापाद्यते इति यावदिति वृद्धाः
साङ्ख्यादयः । एवमुत्पत्तिविषये चतुर्षु पक्षेषु स्थितेषु
आद्यपक्षत्रये अनुमित्सितकार्य्यात्मककारणरूपप्रधानासिद्धिं
क्रमशः प्रदर्शयितुं क्रमप्राप्तं बौद्धपक्षमाह यदि पुनरि-
त्यादि । निरुपाख्यामनिर्वचनीयमिदन्तया वक्तुमशक्यमि-
ति यावत् सति हि लक्षणे वस्तु तल्लक्षणवत्त्वेन वक्तुं
शक्यम् अभावस्य च लक्षणाभावात् कथङ्कारं वक्तव्यता ।
यद्यपि भावभिन्नत्वं, सत्त्वेन प्रतीत्यनर्हत्वम्, असत्त्वेन
प्रतीत्यर्हत्वं वा तल्लक्षणं कैश्चिदुच्यते तानि च सर्वाण्यपि
अभावज्ञानसापेक्षतया दुर्ज्ञेयत्वादन्योन्याश्रयदोषग्रस्तत्वा-
च्चालक्षणान्येव । सुखदुःखमोहात्मककार्यदर्शनात् कार-
णस्यापि तथाभूतात्मकत्वमनुमित्सितं तच्च भावस्यैव कार-
णतापक्षे सेत्स्यति नाभावस्य भावाभावयोस्तादात्म्यानुप-
पत्तेरिति भावः । विवर्त्तवादे च कार्य्यजातस्याध्यासेन
तादात्म्यभानेऽपि वस्तुतोऽसत्त्वेन सदसतोस्तादात्म्या
नुपपत्त्या पूर्ववन्नानुमित्सितप्रधानसिद्धिरित्याह अथैकस्ये-
त्यादि । सतोऽसज्जायते इति पक्षेऽपि सदसतोस्तदा-
त्म्यानुपपत्त्यैव न प्रधानसिद्धिरित्याह सदसतोरेकत्वे-
इत्यादि । एवमाद्यपक्षत्रिके प्रधानासिद्धिमुद्भाव्य सत्का-
र्यपक्षे तत् साधयितुं सत्कार्यपक्षसभर्थनाय कारिकामवता-
रयति सत्कार्यं प्रतिजानीते इत्यादि । कार्थं सत् कार-
णव्यापारात् प्रागपि विद्यमानमित्यर्थः तेन कारणव्या-
पारोत्तरं सत्त्वस्य नैयायिकादिवादिषु सिद्धत्वेन न सिद्ध-
लाधनमिति दर्शयितुं विशिनष्टि कारणव्यापारादित्यादि ।
[Page1110-b+ 38]
चतसृषु वादिविप्रतिपत्तिषु दर्शितासु असत्कार्यपक्षनिरा-
करणेऽपि इतरयोः पक्षयोरनिराकरणात् तत्प्रक्षयोः
प्रधानासिद्धिरित्याशङ्क्य मूले तन्निराकरणाभावेऽपि अयुक्त-
त्वादेव तयोः पक्षयोर्न ग्राह्यतेति कथयितुमादौ बौद्धपक्षं
दूषयितुमुत्थापयति यद्यपीत्यादि । दूषयति तथापी-
त्यादि । अयमाशयः सम्बद्धं सम्बन्धिनमेव जनयतीति
नियमेन कार्यकारणयोः सम्बन्धोऽपेक्षितः वीजनाशाङ्कु-
रयोश्च केनापि सम्बन्धेन न सम्बन्धिता घटते येन तयोः
कार्यकारणभावः स्यात् । असम्बद्धस्य कार्यजनकत्वे सर्व-
स्मात् सर्वकार्योत्पत्तिरित्यव्यवस्था स्यात् । न च वीजेष्वे-
वाङ्कुरप्रागभावः न तन्तुष्वित्यत्र स्वभाव एव शरणं तथा
च अङ्गुरप्रागभाव एव नियामकोभविष्यतीति वाव्यम्
प्रागभावस्य सूक्ष्मावस्थातिरिक्तत्वे अङ्कुरतत्प्रागभावयोश्च
विभिन्नकालिकतया केनापि सम्बन्धेन सम्बन्धित्वाभावेन
नियामकत्वाभावात् असम्बद्धस्य नियामकत्वे पूर्वदोषता-
दवस्थ्यात् । न च प्रतियोगितासम्बन्धेन तयोः सम्बन्धि-
तेति वाच्यम् अभावसम्बन्धिताया एव प्रतियोगितापदार्थ-
तया तस्या अप्यस्मत्पक्षेऽसिद्धत्वात् न च वीजस्य नाशात्
कथं तस्य अङ्कुरकारणत्वमिति, तस्य नाशेऽपि तदवयवस्या-
नाशात् तस्यैव कारणत्वं वाच्यमिति सर्वं सुस्थम् । विब-
र्त्तवादे च यद्यपि तदनन्यत्वमारम्भणशब्दादिभ्य इति शा० २,
१, १४ सूत्रेण कार्यकारणयोरभिन्नत्वमेव स्वीकृतं तथापि
घटपटादिज्ञानानामध्यस्तविषयकतया विषयाणां मिथ्यात्वं
तैरङ्गीक्रियते तथा हि विवादाध्यासितानि घटादिज्ञा-
नानि अध्यस्तविषयकाणि सत्याविषयकज्ञानत्वात् शुक्ति-
कायां रजतज्ञानवदित्यनुमानेन घटादिज्ञानानामध्यस्त-
बिषयकत्वं सिद्धे अध्यस्तस्य च ज्ञाननाश्यतया मिथ्या-
त्वमित्यसत्त्वमेव तथा च सदसदोस्तादात्म्यानुपपत्तिदो-
षेण नैतत्पक्षाश्रयणम् । किञ्च मिथ्यात्वं ज्ञाननिवर्त्त्यत्वं
तच्च नेदं रजतमिति बाधबुद्ध्या यथा रजतस्य मिथ्यात्वं
प्रसिद्धमेवं घटादेर्मिथ्यात्वसाधकस्य बाधस्यादर्शनान्न तस्य
मिथ्यात्वमेवञ्च हेत्वसिद्धेः कथं घटादिज्ञानादावध्यस्तवि-
षयकत्वसिन्निः । एतदर्थमेव असति बाधक इत्युक्तम् ।
तथा च शुक्तिरजतबाधकवदत्र बाधकाभावान्न तस्य मि-
थ्यात्वम् । न चाद्वैतश्लतिरेव बाधिका, तस्याः अन्यार्थ-
परतया द्वैताभावनिषेधपरत्वाभावात् अतएव “नाद्वैतश्रु-
रिविरीधो जातिपरत्वात्” इत्यनेन साङ्ख्यसूत्रेण श्रुतेः
समानजातीवबहुजीवपरत्वं समर्थितम् । एवं पक्षद्वय-
[Page1111-a+ 38]
मयुक्तिकतया निरस्य दृढयुक्तिकस्य काणादादिपक्षस्य नि-
रसनीयतयाऽवशेषतां दर्शयति कणभक्षेत्यादि कणमन्नकणं
भक्षयतीति कणभक्षः कणादः । अक्षं चक्षुश्चरणे यस्येति
अक्षचरणो गौतमस्तदनुसारिमतमित्यर्थः
ननु भावस्य सत्त्वमसत्त्वं च कादाचित्को धर्मो न तु स्वा-
भाविकः तथा च उत्पत्तेः प्राक् असत्त्वं परतस्तु सत्त्वम्
यथा घटे पाकात् पूर्वं श्यामता, पाकोत्तरं रक्तता, तद्वत्
कालविशेषे धर्मविशेषो भविष्यतीति असत्कार्यपक्षेऽपि
न काचित् क्षतिरिति शङ्कते सदसत्त्वे इति । परिहरति
तथाप्यसतीति । अयमाशयः असत्त्वस्य भावधर्मत्वे
उत्पत्तेः प्रागपि तस्य धर्मिणः सत्त्वं स्वीकर्त्तव्यं तथा
हि धर्मसत्त्वं धर्मिसत्त्वं विनानुपपद्यमानं धर्मिसत्त्वमपि
तदाक्षिपति तथा चापादकेन असत्त्वरूपधर्मसत्त्वेन आपा-
द्यस्य धर्म्मिसत्त्वस्य सिद्धिः इति । सत्त्वं कार्यसत्त्वं तदवस्थं
उत्पत्तेः प्रागपि स्थितमिति न तदानीं धर्म्यसत्त्वासि-
द्धिरित्याह तथा च नासत्त्वमिति असत्त्वधर्मिणस्तदानी-
मपि सिद्धत्वान्न घर्म्यसत्त्वमित्यर्थः । तदेवोपपादयति
असम्बद्धेनेत्यादि । असम्बद्धेन धर्म्मिणा सहेति शेषः
असत्त्वेनेत्यत्रास्यान्वयः । अतदात्मना अतत्स्वरूपेण वा
असत्त्वेन कथमसन् स्यात् असत्त्वाश्रयः स्यादित्यर्थः
धर्म्मिणा सह सम्बद्धेनैव धर्मेण तदाश्रयत्वनियमात्
असम्बद्धस्य च तादात्म्येनैव तथात्वनियमाच्च प्रकृते अस-
त्त्वस्य घटेन सह सम्बन्धाभावात् तत्तादात्म्याभावाच्च न
तदाश्रयत्वमिति भावः । सत्कार्यपक्षमुपसंहरति तस्मा-
दिति । तैलस्य, तण्डुलानां, पयसश्चाभिव्यक्तिरित्यत्रा-
नुकृष्याऽन्वयः । असत्त्वे कार्यस्य उत्पत्तेः प्रागसत्त्वे स-
त्त्वसङ्गिभिः सत्त्वाश्रयैः कारणैः सह सम्बन्धोनास्ति ।
असम्बद्धस्य चोत्पत्तौ प्रागुक्ता अव्यवस्थितिः सर्वस्मात्
सर्वोत्पत्तिरित्येवं रूपा अव्यवस्था । प्रथमं तत्पदं द्वि-
तीयान्तं कार्यपरम्, द्वितीयं तु कारणपरं प्रथमान्तम् ।
कार्य्यानुकूला कारणनिष्ठैव शक्तिः कार्यजनननियामिके-
त्यवसेयम् तथा च कार्यस्यासत्त्वे कथं तदनुकूलत्वं तस्याः
स्यादिति समर्थयितुं शक्तेरितरनिष्ठत्वं विकल्प्य दूषयति
सा शक्तिरिति” ।
<फ्>यथा च असतोन सदुत्पत्तिः सतश्चाभिव्यक्ति स्तथा
छा० उ० भाष्ययोः समर्थितं यथा “सदेव सौम्येदमग्र
आसीदेकमेवाऽद्वितीयम् । तद्धैक आहुरसदेवेदमग्र
आसीदेकमेवाद्वितीयं तस्मादसतःसज्जायते । कुतस्तु खलु
[Page1111-b+ 38]
सौम्येवं स्यादिति? होवाच कथमसतः सज्जाये-
तेति? । सत्त्वेव सौम्येदमग्र आसीत् एकमेवा-
द्वितीयम् । तदैक्षत बहु स्यां प्रजायेयेति” छा० उ० “सदेव
सदित्यस्तितामात्रं वस्तु सूक्ष्मं निर्विशेषं सर्व्वगतम् । एकं
निरञ्जनं निरवयवं विज्ञानं यदवगम्यते सर्व्ववेदान्तेभ्यः ।
एवशब्दोऽवधारणार्थः । किन्तदवध्रियते? इत्याह । इदं
जनन्नामरूपक्रियावद्विकृतमुपलभ्यते यत्तत्सदेवासीदित्यासी-
च्छब्देन सम्बध्यते । कदा सदेवेदमासीदित्युच्यते अग्ने
जगतः प्रागुत्पत्तेः । किं नेदानीमिदं सद् येनाग्रआसी
दिति विशेष्यते, न, कथं तर्हि विशेषणम्? इदानीमपीदं
सदेव, किन्तु नामरूपविशेषणवदिदंशब्दबुद्धिविषयं चेती-
दञ्च भवति । प्रागुत्पत्तेस्त्वग्रे केवलसच्छब्दबुद्धिमात्र-
गम्यमेवेति सदेवेदमग्र आसीदित्यवधार्य्यते । न हि
प्रागुत्पत्तेर्नामवद्रूपवद्वेदमिति ग्रहीतुं शक्यं वस्तु सु-
षुप्तकाल इव । यथा सुषुप्तादुत्थितः सत्त्वमात्रमवग-
च्छति सुषुप्ते सन्मात्रेमेव केवलं वस्त्विति तथा प्रागुत्-
पत्तेरित्यभिप्रायः । यथेदमुच्यते लोके पूर्व्वाह्णे धटा-
दिसिसृक्षुणा कुलालेन मृत्पिण्डं प्रसारितमुपलभ्य
ग्रामान्तरं गत्वा प्रत्यागतोऽपराह्णे तत्रैव घटशरावाद्य-
नेकभेदभिन्नं कार्य्यमुपलभ्य मृदेवेदं घटशरावादि केवलं
पूर्व्वाह्णे आसीदिति, तथेहोच्यते सदेवेदमग्र आसीदिति ।
एकमेवेति । स्वकार्य्यपतितमन्यन्नास्तीत्येकमेवेत्युच्यते ।
अद्वितीयमिति । मृद्व्यतिरेकेण मृदो यथाऽन्यद्घटाद्या-
कारेण परिणमयितृकुलालादिनिमित्तकारणं दृष्टं तथा
सद्व्यतिरेकेण सतः सहकारिकारणं द्वितीयं वस्त्वन्तरं प्राप्तं
प्रतिषिध्यते । अद्वितीयमिति नास्य द्वितीयं वस्त्वन्तरं
विद्यत इत्यद्वितीयम् । ननु वैशेषिकपक्षेऽपि सत्सामा-
नाधिकरण्यं सर्व्वस्योपपद्यते । द्रव्यगुणादिषु सच्छब्द-
बुद्ध्यनुवृत्तेः । सद्द्रव्यं सन् गुणः सत् कर्म्मे त्यादिदर्श-
नात्, सत्यमेर्व स्यादिदानीम्, प्रागुत्पत्तेस्तु नैवेदं कार्य्यं
सदेवासीदित्यभ्यु पगम्यते वैशेषिकैः प्रागुत्पत्तेः कार्य्य-
स्यासत्त्वाभ्युपगमात् । न चैकमेव सदद्वितीयं प्रागुत्-
पत्तेरिच्छन्ति । तस्माद्वैशेषिकपरिकल्पितात् सतोऽन्य-
त्कारणमिदं सदुच्यते मृदादिदृष्टान्तेभ्यः । तत् तत्र हैत-
स्मिन् प्रागुत्पत्तेर्वस्तुनिरूपणे एके वैनाशिका आहुर्वस्तु
निरूपयन्तोऽसदभावातात्रं प्रागुत्पत्तेरिदं जगदेकमेवा-
ग्रेऽद्वितीयमासीदिति । सदभावमात्रं हि प्रागुत्पत्ते-
स्तत्त्वं कल्पयन्ति बौद्धाः । न तु सत्प्रतिद्वन्द्विवस्त्वन्तर-
[Page1112-a+ 38]
मिच्छन्ति । यथा सच्चासदिति गृह्यमाणं यथाभूतं तद्वि-
रीतं तत्त्वं भवतीति नैयायिकाः । ननु सदभावमात्रं
प्रागुत्पत्तेश्चेदभिप्रेतं वैनाशिकैः कथं प्रागुत्पत्ते-
रिदमासीदसदेकमेवाद्वितीथञ्चेति कालसम्बन्धः सङ्ख्या-
सम्बन्धोऽद्वितीयत्वं चोच्यते तैः । वाढम् । न युक्तं तेषां
भावाभावमात्रमभ्युपगच्छताम् । असत्त्वमात्राभ्युपगमोऽ-
प्ययुक्त एवाभ्युपगन्तुरनभ्युपगमानुपपत्तेः । इदानीम-
भ्युपगन्ताभ्युपगम्यते न प्रागुत्पत्तेरिति न प्रागुत्पत्तेः
सदभावस्य प्रामाणाभावात् । प्रागुत्पत्तेरसदेवेति कल्प-
नानुपपत्तिः । ननु कथं वस्त्वाकृते शब्दार्थत्वेऽसदेवमेवा-
द्वितीयमिति पदार्थवाक्यार्थोपपत्तिस्तदनुपपत्तौ चेदं
वाक्यमप्रमाणं प्रसज्येतेति चेत् नैष दोषः सद्ग्र-
हणनिवृत्तिपरत्वाद्वाक्यस्य । सदित्ययं तावच्छब्दः सदा-
कृतिवाचकः । एकमेवाद्वितीयमित्येतौ च समानाधिक-
रणौ । तथेदमासीदिति च । तत्र नञ् सद्वाक्ये प्रयुक्तः
सद्वाक्यमेवावलम्ब्य सद्वाक्यार्थविषयां बुद्धिं सदेकमेवा-
द्वितोयमिदमासीदित्येवंलक्षणां ततः सद्वाक्यार्थान्निव-
र्त्तयति । अश्वारूढ इवाश्वालम्बनोऽश्वं तदभिमुखविष-
यान्निवर्त्तयति तद्वत् । न तु पुनः सदभावमेवाभिधत्तेऽतः
पुरुषस्य विपरीतग्रहणनिवृत्त्यर्थपरमिदमसदेवेत्यादि वाक्यं
प्रयुज्यते । दर्शयित्वा हि विपरीतग्रहणं ततो निवर्त्त-
यितुं शक्यत इत्यर्थवत्ताऽसदादिवाक्यस्य श्रौतत्वं प्रामा-
ण्यञ्च सिद्धमित्यदोषः । तस्मादसतः सर्व्वाभावरूपात्स-
द्विद्यमानमजायत समुत्पन्नम् । अडभावश्छान्दसः ।
तदेतद्विपरीतग्रहणं महावैनाशिकपक्षं दर्शयित्वा प्रतिषेध-
ति । कुतस्तु? प्रमाणात् खलु हे सौम्य! एवं स्यादसतः
सज्जायते इत्येवं कुतो भवेत् न कुतश्चित्प्रमाणादेवं सम्भवती-
त्यर्थः । यदपि वीजोपमर्द्देऽङ्कुरो जायमाबो दृष्टोऽभा-
वादेवेति तदप्यभ्युपगमविरुद्धं तेषाम् । कथं? ये तावद्वीजा-
वयवा वीजसंस्थानविशिष्टास्तेऽङ्कुरेऽप्यनुवर्त्तन्त एव न
तेषामुपमर्द्दोऽङ्कुरजन्मनि । यत्पुनर्वीजाकारसंस्थानं तद्वी-
जावयवव्यतिरेकेण वस्तुभूतं न वैनाशिकैरभ्युपगम्यते यद-
ङ्कुरजन्मन्युपमृद्येताथ तदस्त्यवयवव्यतिरिक्तं वस्तुभूतं
तथाच सत्यभ्यु पगमविरोधः । अथ संवृत्त्याभ्युपगतं वीज-
संस्थानरूपमुपमृद्यत इति चेत् । केयं संवृत्तिर्नाम किम-
सावभाव उत भाव इति । यद्यभावो दृष्टान्ताभावः । अथ
भावस्तथापि नाभावादङ्कुरोत्पत्तिः वीजावयवेभ्यो
ह्यङ्कुरोत्पक्षेः । अवयवा अप्युपमृद्यन्त इति चेत् ।
[Page1112-b+ 38]
न तदवयवेषु तुल्यत्वात् । यथा वैनाशिकानां वीज-
संस्थानरूपोऽवयवी नास्ति । तथावयवा अपीति तेषा-
मप्युपमर्द्दानुपपत्तिः । वीजावयवानाममि सूक्ष्मावयवा-
स्तदवयवानामप्यन्ये सूक्ष्मास्तदवयवा इत्येवं प्रसङ्गस्याऽ-
नुवृत्तेः सर्व्वत्रोपमर्द्दानुपपत्तिः । सद्बुद्ध्यनुवृत्तेः सत्त्वा-
निवृत्ति श्चेति सद्वादिनां सत एव सदुत्पत्तिः सेत्स्यति ।
न त्वसद्वादिनां दुष्टान्तोऽस्त्यसतः सदुत्पत्तौः । मृत्-
पिण्डाद्घटोत्पत्तिर्दृश्यते सद्वादिनां, तद्भावे च भावात्तद-
भावे चाभावात् । यद्यभावादेव घट उत् पद्येत घटार्थिना
मृत्पिण्डो नोपादीयेत । अभावशब्दबुद्ध्यनुवृत्तिश्च घटादौ
प्रसज्येत न त्वेतदस्त्यतो नासतः सदुत् पत्तिः । यदप्या-
हुर्मृद्बुद्धिर्घटबुद्धेर्निमित्तमिति मृद्वुद्धिर्घटबुद्धेः कारण-
मुच्यते न तु परमार्थत एव मृद्घटो वास्तीति तदपि
मृद्बुद्धिर्विद्यमाना विद्यमानाया एव घटबुद्धेः कारणमिति
नासतः सदुत्पत्तिः । मृद्बुद्धिघटबुद्ध्योर्निमित्तनैमित्तकतया-
नन्तर्य्यमात्रं न तु कार्य्यकारणत्वमिति चेतु न
बुद्धीनां नैरन्तर्य्ये गम्यमाने वैनाशिकानां बहिर्द्वष्टान्तस्या-
भावात् । अतः कुतस्तु खलु सौम्यैवं स्यादिति होवाच
कथं केन प्रकारेणासतः सज्जायेतेति? असतः सदुत्पत्तौ
न कश्चिदपि दृष्टान्तप्रकारोऽस्तीत्यभिप्रायः । एवमसद्वा-
दिपक्षमुन्मथ्योपसंहरति सत्त्वैव सौम्येदमग्र आसीदिति
स्वपक्षसिद्धिः । ननु सद्वादिनोऽपि सतः सदुत्पद्यत इति
नैव दृष्टान्तोऽस्ति । “घटाद्घटान्तरोत्पत्त्यदर्शनात् ।
सत्यमेवं न सतः सदन्तरमुत्पद्यते किं तर्हि सदेव संस्था-
नान्तरेणावतिष्ठते । यथा सर्पः कुण्डली भवति । यथा
च मृच्चूर्ण्णं पिण्डघटकपालादिप्रभेदैः । यद्येवं सदेव सर्व्व-
प्रकारावस्थं कथं प्रागुत्पत्तेरिदमासीदित्युच्यते । ननु न
श्रुतं त्वया सदेवेत्यवधारणमिदंशब्दवाच्यस्य कार्य्यस्य । प्राप्तं
तर्हि प्रागुत्पत्तेरसदेवासीन्नेदं शब्दवाच्यमिदानीमिदं जात-
मिति, न सत एवेदंशब्दबुद्धिविषयतयावस्थानात् यथा मृदेव
पिण्डघटादिशब्दबुद्धिविषयेत्वेनावतिष्ठते तद्वत् । ननु यथा
मृद्वस्त्वेवं पिण्डघटाद्यपि तद्वत्सद्वुद्धेरन्यबुद्धिविषयत्वात्का-
र्य्यस्य सतोऽन्यवस्त्वन्तरं स्यात्कार्य्यजातं यथाऽश्वाद् गौः,
न पिण्डघटादीनामितरेतरव्यभिचारेऽपि मृत्त्वाध्यभिचा-
रात् । यद्यपि घटः पिण्डं व्यभिचरति पिण्डश्च घटं
तथापि पिण्डघटौ मृत्त्वं न व्यभिचरतस्तस्मान्मृन्मात्रं
पिण्डघटौ, व्यभिचरत्यश्वं गौरश्वो वा गाम्, तस्मान्मृदादि
संस्थानमात्रं घटादयः । एवं सत्संस्थानमात्रमिढं सर्ब्द
[Page1113-a+ 38]
मिति युक्तं प्रागुत्पत्तेः सदेयेति वाचारम्भणमात्र-
त्वाद्विकारसंस्थानमात्रस्य । ननु निरवयवं सत् “निष्कलं
निष्क्रियं शान्तं निरवद्यं निरञ्जनम्” “दिव्यो ह्यमूर्त्तः
पुरुषः स बाह्याभ्यन्तरो ह्यज” इत्यादिश्रुतिभ्यो, निरवय-
वस्य सतः कथं विकारसंस्थानमुपपद्यते । नैष दोषो रज्वा-
द्यवयवेभ्यः सर्पादिसंस्थानवद्बुद्धिपरिकल्पितेभ्यः सदवय-
वेत्यो विकारसंस्थानोपपत्तः । “वाचारम्भणं विकारो नाम-
धेयं मृत्तिकेत्येव सत्यम्” “एवं सदेव सत्यमिति” श्रुतेः ।
एकमेवाद्वितीयं परमार्थत इदंबुद्धिकालेऽपि तत्सत् ऐक्षतेक्षां
दर्शनं कृतवान् । अतश्च न प्रधानं साङ्ख्यपरिकल्पितं
जगत्कारणम् प्रधानस्याचेतनत्वाभ्युपगमात् । इदन्तु
सच्चेतनमीक्षितृत्वात्तत्कथमैक्षतेत्याह बहु प्रभूतं स्यां भवेयं
प्रजायेय प्रकर्षेणोत्प्रद्येय । यथा मृद् घटाद्या-
कारेण यथा वा रज्ज्वादि सर्पाद्याकारेण बुद्धि-
कल्पितेन । असदेव तर्हि सर्व्वं यद्गृह्यते रज्जुरिव
सर्पाद्याकारेण, न, सत एव द्वैतभेदेनान्यथागृह्यमाण-
त्वान्नासत्त्वं कस्यचित् कचिदिति ब्रूमः । यथा सतोऽन्य-
द्वस्त्वन्तरं परिकल्प्य पुनस्तस्यैव प्रागुत्पत्तेः प्रध्वंसाच्चो-
र्द्धमसत्त्वं ब्रुवते तार्किका न तथाऽस्माभिः कदाचित्-
क्वचिदपि सतोऽन्यदभिधामनभिधेयं वा वस्तु परिकल्प्यते
सदेव तु सर्व्वमभिधानमभिधीयते च यदन्यबुद्ध्या यथा
रज्जुरेव सर्पबुद्ध्या सर्प इत्यभिधीयते यथा, वा पिण्ड-
घटादिर्मृदोऽन्यबुद्ध्या पिण्डघटादिशब्देनाभिधीयते लोके ।
रज्जुविबेकदर्शिनां तु सर्पाभिधानबुद्धी निवर्त्तेत यथा च
मृद्विवेकदर्शिनां घटादिशब्दबुद्धी तद्वत्सद्विवेकदर्शिनामन्य-
विकारशब्दबुद्धी निवर्त्तेते । “यतो वाचो निवर्त्तन्तेऽप्राप्य म-
नसा सहेति” “अनिरुक्तेऽनिलयन “इत्यादिश्रुतिभ्यः” भा०
वृ० उ० भाष्ये अभावादिकारश्चवादनिराकरणेन उत्-
पत्तेः प्रागपि सत्कार्य्यं कारणव्यापारादभिव्यज्यते इति
स्थिरीकृतम् यथा । “नैवेह किञ्चनाग्र आसीत् मृत्यु-
नैवेदमावृतमासीत् वृ० उ० । “नैवेह किञ्चनाग्र आसीत् ।
इह संसारमण्डले किञ्चन किञ्चिदपि नामरूपप्रविभक्त वि-
शेषं नैवासीत् न बभूव । प्रागुत्पत्तेर्मन आदेः किं शून्य-
मेव स्यात्, नैवेह किञ्चनेति श्रुतेः न, कार्य्यं कारणं वासी-
दुत्पत्तेश्च । उत्पद्यते हि घटः । अतः प्रागुत्पत्तेर्घटस्य
नास्तित्वम् नतु कारणस्य नास्तित्व” मृत्पिण्डादि-
दर्शनात् । यन्नोपलभ्यते तस्यैव नास्तिता । अस्तुकार्य्यस्य,
नतु कारणस्य, उपलभ्यमानत्वात् न प्रागुत्पत्तेः सर्व्वा-
[Page1113-b+ 38]
नुपलम्भात्, अनुपलब्धिश्चेदभावो हेतुः सर्व्वस्य जगतः
प्रागुत्पत्तेर्न कारणं कार्य्यञ्चोपलभ्यते । तस्मात्सर्वस्यैवा-
भावोऽस्तु, न मृत्युनैवेदमावृतमासीदिति श्रुतेः ।
यदि हि किञ्चिदपि नासात् येनाव्रियते यच्चाव्रियते
तदा नावक्ष्यन्मृत्युनैवेदमावृतमिति । न हि भवति गग-
नकुसुमच्छन्नी बन्ध्यापुत्र इति । ब्रवीति च मृत्युनैवेदमा-
वृतमासीदिति । तस्माद्येनावृतं कारणेन यच्चावृतं कार्य्यं
प्रागुत्पत्तेस्तदुभयमासीच्छ्रुतेः प्रामाण्यात् अनुमेय-
त्वाच्च । अनुमीयते च प्रागुत्पत्तेः कार्य्यकारणयोर-
स्तित्वम् कार्य्यस्य हि सतो जायमानस्य कारणे सत्युत्पत्ति-
दर्शनात् असति चादर्शनात् । जगतोऽपि प्रागुत्पत्तेः
कारणास्तित्वमनुमीयते घटादिकारणास्तित्ववत् । घटा-
दिकारणस्याप्यसत्त्वमेवानुपमृद्य मृत्पिण्डादिकं घटाद्य-
नुत्पत्तेरिति चेन्न मृदादेः, कारणत्वात् । मृत्सुवर्णादि
हि तत्र कारणं घटरुचकादेः न पिण्डाद्याकारविशेषः
तदभावे तदभावात् । असत्यपि पिण्डाकारविशेषे मृत्सुव-
र्ण्णादिकारणद्रव्यमात्रादेव घटरुचकादिकार्योत्पत्तिर्दृश्यते ।
तस्वान्न पिण्डाकारविशेषो घटरुचकादिकारणम् । अ-
सति तु मृत्सुवर्णादिद्रव्ये घटरुचकादिर्न जायत इति
मृत्सुवर्ण्णादिद्रव्यमेव कारणं नतु पिण्डाकारविशेषः ।
सर्व्वं हि कारणं कार्यमुत्पादयत् पूर्वोत्पन्नस्यात्मकार्यस्य
तिरोधानं कुर्व्वत् कार्यान्तरमुत्पादयति । एकस्मिन्
कारणे युगपदनेककार्य्यविरोधात् । न च पूर्व्वकार्य्योपमर्दे
कारणस्य स्वात्मोपमर्दो भवति । तस्मात् पिण्डाद्युपमर्दे
कार्य्योत्पत्तिदर्शनमहेतुः । प्रागुत्पत्तेः कारणसत्त्वे पि-
ण्डादिव्यतिरेकेण मृदादेरसत्त्वादयुक्तरिति चेत् पिण्डादि-
पूर्व्वकार्य्योपमर्दे मृदादिकारणं नोपमृद्यते । घटादिका-
र्य्यान्तरेऽप्यनुवर्तत इत्येतदयुक्तम् । पिण्डधटादिव्यतिरेकेण
मृदादिकारणस्यानुपलस्भादिति चेत् न मृदादिकारणानां
घटाद्युत्पत्तौ पिण्डादिनिवृत्तावनुवृत्तिदर्शनात् । सादृ-
श्यादन्वयदर्शनं कारणानुवृत्तेरिति चेन्न पिण्डादि-
गतानां मृदाद्यवयवानामेव घठादौ प्रत्यक्षत्वेऽनुमानाभा-
सात्मादृश्यादिकल्पनानुपपत्तेः । न च प्रत्यक्षानुमान-
योर्विरुद्धा व्यभिचारिता प्रत्यक्षपूर्व्वकत्वादमुमानस्य
सर्व्वत्रैवानाश्वासप्रसङ्गात् । यदि च क्षणिकं सर्वं, तदे-
वेदमिति गम्यमानं तद्बुद्धेरपि अन्यतद्बद्ध्यपेक्षत्वे
तस्या अप्यन्यबुद्ध्यपेक्षत्वमित्यनास्थायां तत्सदृशमिदमित्यस्या
अपि बुद्धेर्मृषात्वात् सर्वत्रानाश्वासतैव । तदिदम्बुद्ध्योरपि
[Page1114-a+ 38]
कर्त्रभावे सम्बन्धानुपपत्तिः । मादृश्यात्सम्बन्ध इति चेन्न ।
तदिदम्बुद्ध्योरितरेतरविषयत्वानुपपत्तेः । असति चेतरे-
तरविषये सादृश्यग्रहणानुपपत्तिः । असत्येव सादृश्ये
तद्बुद्धिरिति चेन्न । तदिदम्बुद्ध्योरपि सादृश्यबुद्धिवदसद्वि-
षयत्वप्रसङ्गात् । असद्विषयत्वमेव सर्व्वबुद्धीनामस्त्वेति चेन्न
बुद्धिबुद्धेरप्यसद्विषयत्वप्रसङ्गात् । तदप्यस्त्विति चेन्न ।
सर्व्वबुद्धीनां मृषात्वेऽसत्यबुद्ध्यनुपपत्तेः । तस्मादसदेतत्
सादृश्यात्तु तद्बुद्धिरित्यतः सिद्धः प्राक्कार्योत्पत्तेः कार-
णसद्भावः । कार्यस्य चामिव्यक्तिलिङ्गत्वात् । कार्य्यस्य च
सद्भावः प्रागुत्पत्तेः सिद्धः कथम्? अभिव्यक्तिलिङ्गत्वात् ।
अभिव्यक्तिर्लिङ्गमस्येत्यभिव्यक्तिः साक्षाद्विज्ञानालम्बनत्व-
प्राप्तिः । यद्धि लोके प्रावृतं तम आदिना घटादि वस्तु
तत् आलोकादिना प्रावरणतिरस्कारेण विज्ञानविषयत्वं
प्राप्नुवत् प्राक्सद्भावं न व्यभिरचति । तथेदमपि जगत् प्रागु-
त्पत्तेरित्यवगच्छामः । न हि अविद्यमानो घट उदिते
ऽप्यादित्य उपलभ्यते । ननु तेऽविद्यमानत्वाभावादुपलभ्य-
तैवेति चेत् । न हि तव घटादिकार्य्यं कदाचिदप्यविद्य-
मानमित्युदितेऽप्यादित्य उपलभ्येतैव । मृत्पिण्डेऽसन्निहिते
तम आद्यावरणे चासति विद्यमानत्वादिति चेत् न द्विवि-
धत्वादावरणस्य । घटादिकार्यस्य द्विविधं ह्यावरणं मृदा-
देरभिव्यक्तस्य तमःकुड्यादि प्राङ्मृदोऽभिव्यक्तेर्मृदाद्यव-
यवानां पिण्डादिकार्यान्तररूपेण संस्थानम् । तस्मात्
प्रागुत्पत्तेर्विद्यमानस्यैव घटादिकार्य्यस्यावृतत्वादनुप-
लब्धिः । नष्टोत्पन्नभावाभावशब्दप्रत्ययभेदस्त्वभिव्यक्तितिरो-
भावयोर्द्विविधत्वापेक्षः । पिण्डकपालादेरावरणवैलक्ष-
ण्यादयुक्तमिति चेत् तमःकुड्यादि हि घटाद्यावरणं
घटादिभिन्नदेशं दृष्टं न तथा घटादिभिन्नदेशे दृष्टे
पिण्डकपाले तस्मात्पिण्डकपालसंस्थानयोर्विद्यमानस्यैव
घटस्यावृतत्वादनुपलब्धिरित्ययुक्तमावरणधर्मवैलक्षण्यादिति
चेत् न क्षीरोदकादेः क्षीराद्यावरणेनैकदेशत्वदर्शनात् ।
घटादिकार्ये कपालचूर्ण्णाद्यवयवानामन्तर्भावादनावरणत्व-
मिति चेत् न विभक्तानां कार्यान्तरत्वादावरणत्वोपप-
त्तेः । आवरणाभाव एव यत्नः कर्तव्य इति चेत् पिण्डकपा-
लावस्थयोर्विद्यमानमेव घटादिकार्यमावृतत्वान्नोपलभ्यत
इति घटादिकार्यार्थिना तदावरणविनाश एव यत्नः
कर्त्तव्यो न घटाद्युत्पत्तौ । न र्चतदस्ति तस्मादयुक्तं
विद्यमानस्यैवावृतत्वादनुपलर्ब्धिरिति चेत् न अनिय-
मात् । न हि विनाशमात्रप्रयत्नादेव घटाद्यभिव्यक्ति-
[Page1114-b+ 38]
र्नियता तम आद्यावृते घटादौ प्रदीपाद्युत्पत्तौ प्रर्य
त्नदर्शनात् । सोऽपि तमोनाशायैवेति चेत् दीपाद्युत्-
पत्तावपि यः प्रयत्नः सोऽपि तमस्तिरस्करणाय । तस्मिन्नष्टे
घटः स्वयमेवोपलभ्यते न हि घटे किञ्चिदाधीयत
इति चैत् न प्रकाशवतो घटस्योपलभ्यमानत्वात् ।
यथा प्रकाशविशिष्टो घट उपलभ्यते प्रदीपकरणे, न
तथा प्राक् प्रदीप्रकरणात् । तस्मात् न तमस्तिरस्कारा-
यैव प्रदीपकरणम् किन्तर्हि प्रकाशवत्त्वाय । प्रकाश-
शत्त्वेनैवोपलभ्यमानत्वात् । क्वचिदावरणविनाशेऽपि यत्नः
स्यात् यथा कुड्यादिविनाशे । तस्मान्न नियमोऽस्ति अ-
भिव्यक्त्यर्थिनावरणविनाश एव यत्नः कार्य इति । निय-
मार्थवत्त्वाच्च । कारणे वर्तमानं कार्यं कार्यान्तराणामाव-
रणमित्यवोचाम । तत्र यदि पूर्व्वाभिव्यक्तस्य कार्य्यस्य
पिण्डस्य व्यवहितस्य वा कपालस्यविनाश एव यत्नः क्रि-
येत तदा विदलचूर्ण्णाद्यपि कार्य्यम् जायेत । तेनाप्या-
वृतो घटो नोपलभ्यत इति पुनः प्रयत्नान्तरापेक्षैव ।
तस्माद्घटाद्यमिव्यक्त्यर्थिनो नियत एव कारकव्यापारोऽर्थ-
वान् । तस्मात् प्रागुत्पत्तेरपि सदेव कार्यम् । अतीता-
नागतप्रत्ययभेदाच्च । अतीतो घटोऽनागतो घट इत्येत-
योश्च प्रत्यययोर्वर्तमानघटप्रत्ययवन्न निर्विषयत्वं युक्तम् ।
अनागतार्थिप्रवृत्तेश्च । नह्यसत्यर्थितया प्रवृत्तिर्लोके दृष्टा ।
योगिनां चातोतानानतज्ञानस्य सत्यत्वात् असंश्चेद्भविष्यद्घट
ऐश्वरम्भविष्यद्घटविषयं प्रत्यक्षज्ञानं मिथ्या स्यात् । न
च प्रत्यक्षमुपचर्य्यते । घटसद्भावे ह्यनुमानमवोचाभ
विप्रतिषेधाच्च । यदि घटो भविष्यतीति कुलालादिषु
व्याप्रियमाणेषु घटार्थं, प्रमाणेन निश्चितम् । येन च
कालेन घटस्य सम्बन्धो भविष्यतीत्युच्यते तस्मिन्नेव काले
घटोऽसन्निति । प्रतिषिद्धमभिधीयते भविष्यद्घटोऽसन्निति
न भविष्यतीत्यर्थः अयं घटो न वर्त्तत इति यद्वत् ।
अथ प्रागुत्पत्तेर्घटोऽसन्नित्युच्यते घटार्थं प्रवृत्तेषु कुला-
लादिषु तत्र यथा व्यापाररूपेण वर्त्तमानास्तावत् कुला-
लादयस्तथा घटो न वर्त्तत इत्यसच्छब्दखार्थश्चेन्न विरुध्यते
कस्मात् स्वेन हि भविष्यद्रूपेण घटो वर्त्तते । न हि पि-
ण्डस्य वर्त्तमानता कपालस्य वा घटस्य भवति । न च तयो-
र्भविष्यत्ता घटस्य । तस्मात् कुलालादिव्यापारवर्त्तमान-
तायां प्रागुत्पत्तेर्घटोऽसन्निति न विरुध्यते । यदि घटस्य
यत्स्वम्भविष्यत्ताकार्य्यरूपं तत् प्रतिषिध्येत । तत्प्रतिषेधे
विरोधः स्यात् । नतु तद्भवान् प्रतिषेधति । न च सर्वेषां
[Page1115-a+ 38]
क्रियावतामेकैव वर्त्तमानता भविष्यत्त्वं वा । अपि च
चतुर्विधानामभावानां घटस्येतरेतराभावो घटादन्यो दृष्टो
यथा घटाभावः पटादिरेव न घटस्वरूपमेव । न च घटा-
भावः सन् पटोऽभावात्मकः किन्तर्हि भावरूप एव घटस्य
प्राक्प्रध्वंसात्यन्ताभावानामपि घटेन व्यपदिश्यमानत्वात्
घट्स्येतरेतराभाववत् तथैव भावात्मकता अभावानाम् ।
एवञ्च सति घटस्य प्रागभाव इति न घटस्वरूपमेव प्रागुत्-
पत्तेर्नास्ति । अथ घटस्य प्रागभाव इति घटस्य यत् स्वरूपं
तदेवोच्यते, घटस्येति व्यपदेशनुपपत्तिः । अथ कल्पयित्वा
व्यपदिश्येत शिलापुत्त्रकस्य शरीरमिति यद्वत् । तथापि
घटस्य प्रागभाव इति कल्पितस्यैवाभावस्य घटेन व्यपदेशो
न घटस्वरूपस्यैव । अथार्थान्तरं घटाद्घटस्याभाव इति
उक्तोत्तरमेतत् । किञ्चान्यत्प्रागुत्पत्तेः शशविषाणवदमाव-
भूतस्य घटस्य स्वकारणसत्तासम्बन्धानुपपत्तिः द्विनिष्ठत्वात्
सम्बन्धस्य । अयुतसिद्धानामदोष इति चेत् न भावाभाव-
योरयुतसिद्धत्वानुपपत्तेः । भावभूतयोर्हि युतसिद्धताऽ-
युतसिद्धता वा स्यान्न तु भावाभावयोरभावयोर्वा । तस्यात्
सदेव कार्य्यं प्रागुत्पत्तेरिति सिद्धम्” एतदभिप्रेत्य गीता-
यामुक्तम् “नासतो विद्यते भावोनाभावो विद्यते सतः” इति
<फ्>अथ भूतोत्पत्तिप्रकारः काणादभाष्यन्यायकन्दल्योर्दर्शितो
यथा “ततः प्रातः प्राणिनांभोगभूतये महेश्वरस्य सिसृक्षान-
न्तरं सर्व्यात्मगतवृत्तिलब्धदृष्टापेक्षेभ्यस्तत्संयोगेभ्यः पवन-
परमाणुषु कर्मोत्पत्तौ तेषां परस्परसंयोगेभ्यो द्व्यणुकादि-
प्रक्रमेण महान् वायुः समुत्पन्नोदोधूयमानस्तिष्ठति”
भा० “यद्यपि तदाऽऽत्मनां प्राणसंबन्धोनास्ति तथापि प्रा-
णिन इत्युक्तं योग्यत्वात् । तेषां भोगभूतये सुखदुःखानुभ-
वोत्पत्तये महेश्वरस्य सिसृक्षा सर्जनेच्छा जायते तदनन्तरं
सर्वेष्वात्मसु गतान्यदृष्टानि वृत्तिं लभन्ते । यद्यपि युग-
पदुत्पद्यमानासंख्येयकार्य्योत्पत्तौ व्याप्रियमाणा दिगा-
दिवन्नित्यत्वादेकैवेश्वरेच्छा क्रियाशक्तिरूपा तथाप्येषा तत्तत्
कालविशेषसहकारिप्राप्तौ कदाचित् संहारार्था भवति कदा-
चित् सृष्ट्यर्था भवति यदा संहारार्था तदा तदनुरोधादंदृ-
ष्टादीनां वृत्तिनिरोध औदासीन्यलक्षणो जायते यदा त्व-
सौ सृष्ट्यर्था भवेत्तदा वृत्तिलाभः स्वकार्यजननं प्रति व्यापारी
भवति । वृत्तिर्लब्धा यैस्तानि वृत्तिलब्धानि आहिताग्न्यादि-
त्वात् निठायाः पूर्व्वनिपातोदन्तजात इति यथा । सर्वा-
त्मगतानि वृत्तिलब्धानि अदृष्टानि तान्यपेक्षन्ते ये तत् संयोगा
आत्माणुसंयोगास्तेभ्यः पवनपरमाणुषु कर्म्माण्युत्पद्यन्ते
[Page1115-b+ 38]
पवनपरमाणवः समवायिकारणं लब्धवृत्त्यदृष्टवदात्माणु-
संयोगोऽसमवायिकारणमदृष्टं निमित्तकारणमेवं कर्मोत्-
पत्तौ तेषां पवनपरमाणूनां परस्परसंयोगा जायन्ते
तत्संसंयोगेभ्यश्च द्व्यणुकान्युत्पद्यन्ते तदनु त्र्यणुकानीति
अनेन क्रमेण महान् वायुः समुत्पद्यमानो नभस्याकाशे
दोधूयमानः क्वचिदप्रतिहतत्वायद्वेगातिशययुक्तस्तिष्ठति” क० ।
“तदनन्तरं तस्मिन्नाप्येभ्यः परमाणुभ्यस्तेनैव क्रमेण महान्
सलिलनिधिरुत् पन्नः पोप्लूयमानः” भा० “प्रतिरोधकाभा-
वात् सर्वत्र प्लवमानस्तिष्ठति” क० । “ततस्तस्मिन्नेव पार्थियेभ्यः
परमाणुभ्यो द्व्यणुकादिक्रमेण समुत्पन्ना महापृथिवी-
स्थिरस्वभावा तिष्ठति । ततस्तैजसेभ्यः परमाणुभ्यः समु-
त्पन्नो महांस्तेजोराशिर्देदीप्यमानस्तिष्ठति” भा० ।
“तदनन्तरं सलिलनिधेरुत्पत्त्यनन्तरं तस्मिन्नेव जलनिधौ
पार्थिवेभ्यः परमाणुभ्यो महापृतिवी संहता स्थिरस्वभा-
वाऽवतिष्ठते तदनन्तरं तस्मिन्नेव महोदघौ तैजसेभ्योऽ-
णुम्यो द्व्यणुकादिक्रमेणोत्पन्नो महांस्तेजोराशिः केन-
चिदनभिभूतत्वाद्देदीप्यमानस्तिष्ठति यद्यपि पयःपाव-
कयोः स्वाभाविकोविरोधोऽस्ति तथाप्यदृष्टवशादाधाराधेय
भावोनानुपपन्नः” क० । “एवं समुत् पन्नेषु चतुर्षु महाभूतेषु
महेश्वरस्याभिध्यानमात्रात्तैजसेभ्योऽणुभ्यः पार्थिवपरनाणु-
सहितेभ्यो महदण्डमारभ्यते । तस्मिंश्चतुर्वदन-
कमलं सर्वलोकपितामहं ब्रह्माणं सकलभुवनसहित-
मुत्पाद्य प्रजासर्गे नियुङ्क्ते” भा० । “एवमनन्तरोक्तेन
क्रमेणोत्पन्नेषु महाभूतेषु महेश्वरस्वाभिध्यानमात्रात्सं-
कल्पमात्रात् तैजसेभ्यः परमाणुभ्यः पार्थिवपरमाणुस-
हितेभ्योवृहदण्डं महड्डिम्बमारभ्यते डिम्बारम्भे पार्थिवा
अवयवा उपष्टम्भकास्तेनेदं वह्निपुञ्जप्रायं मा भूत् ।
तस्मिन्नण्डे चत्वारि वदनकमलानि यस्य तं ब्रह्माणं सर्व-
लोकपितामहं सर्वेषामेव लोकानामाद्यं पुरुष समस्तै-
र्भुवनैः सहोत्पाद्य प्रजानां सर्गे जनने विनियुङ्क्ते “त्व
मिदं कुर्व्विति” क० । “स च महेश्वरेण विनियुक्तो ब्रह्मा-
तिशयज्ञानवैराग्यैश्वर्य्यसम्पन्नः प्रणिगां कर्मविपाकं
विदित्वा कर्म्मानुरूपज्ञानभोगायुषः सुतान् प्रजापतीन् मा-
नसान् मनुदेवर्षिपितृगणान् मुखबाहूरुपादतश्चतुरो-
वर्ण्णान् यानि चोच्चावचानि भूतानि तानि सृष्ट्वाऽऽशयानु-
रूपैर्धर्म्मज्ञानवैराग्यैश्वर्य्यैः संयोजतीति” भा० । ज्ञानञ्च
वैराग्यञ्चैश्चर्य्यञ्च ज्ञानवैराग्यैश्चर्य्याणि अतिशयेन ज्ञाना-
दीनि तैः सम्पन्न उपचितः ज्ञानातिशथात् प्राणिनां धर्मा-
[Page1116-a+ 38]
धर्मौ यथावत् प्रत्येति । वैराग्यादपक्षपातेन प्रवर्त्तते ।
ऐश्वर्य्यात् कर्म्मफलं भोजयति । प्राणिनां कर्मविपाकं
विदित्वेति विविधेन प्रकारेण पाकोविपाकः कर्मणां
विपाकः कर्मविपाकस्तं विदित्वा एतावदस्य कर्मफलं
भविष्यतीति ज्ञात्वा कर्म्मानुरूपाणि ज्ञानभोगोयूषि
येषां तान् प्रजापतीन् दक्षाद्यान् मानसान् मनःसंकल्प-
प्रभवान् मनुदेवर्षिपितृगणान् मनून् देवानृषीन् पितृ-
गणान् मुखबाहूरुपादतश्चतुरोवर्ण्णान् मुखात् ब्राह्मणान्,
बाहुभ्यां क्षत्रियान्, उरुभ्यां वैश्यान्, पद्भ्यां शूद्रान्,
अन्यानि चोच्चावचानि क्षुद्रक्षुद्रतराणि भूतानि सृष्ट्वा
आशयानुरूपैराशेते फलोपभोगकालं यावत् आत्मन्यव-
तिष्ठत इत्याशयः कर्म तदनुरूपैर्ज्ञानधर्मवैराग्यैश्वर्य्यैः
संयोजयतीति भात्रयाप्यन्यथा न योजयतीत्यर्थः” । यत्
स्वलु केचिदेवमाचक्षिरे प्रेक्षावत्प्रवृत्तिरिष्टार्था वा
स्यादनिष्टपरिहारार्था वा नचेष्टानिष्टप्राप्तिपरिहारार्था, न
चेष्टानिष्टप्राप्तिपरिहारावीश्वरे समस्तावाप्तकामे सम्भवतः
तेनास्य जनन्निर्माणे प्रवृत्तिरनुपपन्ना तत्रोत्तरं प्राणिनां
भोगभूतय इति परार्था सिसृक्षायां प्रवृत्तिर्न स्वार्थ-
निबन्धनेत्यभिप्रायः । नन्वेवं तर्हि सुखमयीमेव सृष्टिं
कुर्य्यात् न दुःखशवलां करुणंया प्रवृत्तत्वादित्यत्रैष-
परिहारः प्राणिनां कर्मविपाकं विदित्वेति । परार्थं प्र-
वृत्तत्वेऽपि न मुखमयीमेव करोति विचित्रकर्म्माशयसहा
यस्य कर्तृत्वादित्यर्थः नचैवं सति करुणाविरोधोदुःखोत्
पादस्य वैराग्यजननद्वारेण परमपुरुषार्थहेतुत्वात् यदि
धर्म्माधर्मावपेक्ष्य करोति नास्य खाधीनं कर्त्तृत्वमिति
अनीश्वरतादोष इत्यस्यायं प्रतिसमाधिः । आशयानुरूपैः
धर्मज्ञानवैराग्यैश्वर्य्यैः संयोजयति स हि सर्व्वप्राणिनां
कर्मानुरूपं फलं प्रयच्छन् कथमनीश्वरः स्यादिति भावः
न हि योग्यतानुरूपेण भृत्यानां फलविशेषप्रदः प्रभु-
रप्रभुर्भवति । कल्पादावुत्पन्नानां प्राणिनां सर्व्वशब्दार्थे
ष्वव्युत्पन्नानां सङ्केतस्याशक्यकरणाच्छब्दव्यवहारानुपपत्ति
रिति चोदनायां प्रत्यवस्थानवीजमिदं मानसानिति ।
योनिजशरीरं हि महता गर्भवासादिदुःखप्रबन्धेन वि-
लुप्तसंस्कारं जन्मान्तरानुभूतस्य सर्वस्य न स्मरति । ऋषयः
प्रजापतयो मनवस्तु मानसा अयोनिजशरीरविशिष्टा
दृष्टसंवन्धिनो दृढसंस्काराः कल्पान्तरानुभूतं सर्व्वमेव
शब्दनार्थव्यवहारं सप्तप्रतिबुद्धवत् प्रतिसन्दधते प्रति-
सन्दधामाह परस्परं बहुपो व्यवहरन्ति । तेषां व्यव-
[Page1116-b+ 38]
हाराच्च तत्कालवर्त्तिनां प्राणिनामुत्पत्तिः तद्व्यवहा-
राच्चापरेषामित्युत्पद्यते व्यवहारपरम्परया शब्दार्थ व्युत्पत्ति
रित्यर्थः” क० ।
<फ्>वेदान्तिमते भ्तोत्पत्तिप्रकारो वेदा० प० दर्शितो यथा ।
“तत्र सर्गाद्यकाले परमेश्वरः सृज्यमानप्रपञ्चवैचित्र्य-
हेतुप्राणिकर्म्मसहकृतापरिमितानिरूपितशक्तिविशेषविशिष्ट
मायासहितः सन्नामरूपात्मकं निखिलप्रपञ्चं प्रथमं बुद्धा
वाकलय्य इदं करिष्यामीति सङ्कल्पयति “तदैक्षत बहु स्यां
प्रजायेयेति” श्रुतेः । तत आत्मन आकाशादीनि पञ्चभू-
तानि अपञ्चीकृतानि तन्मात्रपदप्रतिपाद्यानि उत्पद्यन्ते
तत्राकाशस्य शब्दोगुणो, वायोस्तु शब्दस्पर्शौ तेजसस्तु शब्द
स्पर्शरूपाणि, अपान्तु शब्दस्पर्शरूपरसाः, पृथिव्यास्तु शब्द-
स्पर्शरूपरसगन्धाः । न तु शब्दस्याकाशमात्रगुणत्वं वा-
य्वादावपि तदुपलम्भात् । नासौ भ्रमः बाधकाभावात् ।
इमानि भूतानि त्रिगुणमायाकार्याणि अतस्त्रिगुणात्म-
कानि । एतैश्च सत्वगुणोपेतैः पञ्चभूतैः श्रोत्रत्वक्चक्षू-
रसनघ्राणानि पञ्चेन्द्रियाणि मनोबुद्ध्यहङ्गारचित्तानि
च जायन्ते । श्रोत्रादीनां पञ्चानांक्रमेणैव दिग्वाता-
र्कवरुणाश्विना अधिष्ठातृदेवताः मनआदीनां चतुर्णां क्र-
मेण चन्द्रचतुर्मुखशङ्कराच्युताः अधिष्ठातृदेवताः । एतै-
रेव रजोगुणोपेतैः पञ्चभूतैर्यथाक्रमेण वाक्पाणिपादपायूप-
स्थाख्यानि कर्म्मेन्द्रियाणि जायन्ते । तेषाञ्च क्रमेण व-
ह्नीन्द्रोपेन्द्रमृत्युप्रजापतयोऽधिष्ठातृदेवताः । रजोगुणो-
पेतैः पञ्चभूतैरेव पञ्च वायवः प्राणापानव्यानोदानस-
मानाख्याजायन्ते । तत्र प्रागननवान् वायुः प्राणोना-
साग्रस्थानवर्त्ती । अवागननवानपानः पाय्वादिस्थान-
वर्त्ती । विष्वगननवान् व्यानः अखिलशरीरवर्त्ती । ऊ-
र्द्ध्वमननवानुदानः कण्ठस्थानवर्त्ती । अशितपीतान्ना-
दिसमोकरणः सभानः नाभिस्थानवर्त्ती । तैरेव तमो-
गुणोपेतैरपञ्चीकृतभूतैः पञ्चीकृतभूतानि जायन्ते “तासां
त्रिवृतं त्रिवृतमेकैकां करवाणीति” त्रिवृत्करणश्रुतेः प-
ञ्चीकरणोपलक्षणार्थत्वात् । पञ्चीकरणप्रकारश्चेत्थम् ।
आकाशमादौ द्विधा विभज्य तयोरेकं भागं पुनचतुर्द्धा
विभज्य तेषां चतुर्णामशानां वाय्वादिषु चतुर्भूतेषु संयो-
जनम् । एवं वायुं द्वेधा विभज्य तयोरेकं भागं पुनश्च-
तुर्द्धा विभज्य तेषां चतुर्णां आकाशादिषु संयोजनम् ।
एवं तेजोऽप्पृथिव्यंशानामपि । तदेवमेकैकमूतस्यार्द्धं
स्वांशात्मकम् अर्द्धान्तरञ्च चतुर्विधभूतमयमिति पृथिव्या दौ
[Page1117-a+ 38]
स्वांशाधिक्यात् पृथिव्यादिव्यवहारः । तदुक्तम् “वैशे-
व्यात्तद्वादस्तद्वादः” (शा० सू०) इति । पूर्वोक्तैरपञ्चीकृतभूतै-
र्लिङ्गशरीरं परलोकयात्रानिर्वाहकं मोक्षपर्य्यन्तस्थायि
मनोबुद्धिभ्यामुपेतं ज्ञानेन्द्रियपञ्चककर्म्मोन्द्रयपञ्चकप्राणा-
दिपञ्चकसंयुक्तं जायते । तदुक्तम् । “पञ्चप्राणमनोबुद्धि
दशेन्द्रियसमन्वितम् । अपञ्चीकृतभूतोत्थं सूक्ष्माङ्गं भो-
गसाधनमिति” । तच्च द्बिविधं परमपरञ्च । परं हिरण्य-
गर्भलिङ्गशरीरं महत्तत्त्वरूपम्, अपरमस्मदादिलिङ्गशरीर-
ञ्चाहङ्कारतत्त्वमित्याख्यायते । एवं तमोगुणयुक्तेभ्यः प-
ञ्चीकृतभूतेभ्योभूम्यन्तरिक्षस्वर्गमहर्ज्जनस्तपःसत्यात्मकस्योर्द्ध्व-
लोकसप्तकस्य अतलपातालवितलसुतलतलातलरसातलम-
हातलाख्यस्याधोलोकसप्तकस्य ब्रह्माण्डस्य जरायुजाण्डज-
स्वेदजोद्भिज्जाख्यचतुर्विधस्थूलशरीराणाञ्चोत्पत्तिः । तत्र
जरायुजानि जरायुभ्योजातानि मनुष्यपश्वादिशरीराणि ।
अण्डजानि अण्डेभ्यो जातानि पक्षिपन्नगादिशरोराणि ।
स्वेदजानि स्वेदाज्जातानि यूकमशकादिशरीराणि । उ-
द्भिज्जानि भूमिमुद्भिद्य जातानि वृक्षादिशरीराणि ।
वृक्षादीनामपि पापफलभोगायतनत्वेन शरीरित्वम् । तत्र
परमेश्वरस्य पञ्चतत्मात्राद्युत्पत्तौ सप्तदशावयवोपेतलिङ्ग-
शरीरोत्पत्तो हिरण्यगर्भस्थूलशरीरोत्पत्तौ च साक्षात्-
कर्त्तृत्वम् । इतरनिखिलप्रपञ्चोत्पत्तौ च हिरण्यगर्भ-
द्वारा “हन्ताहमिमास्तिस्रो देवता अनेन जीवेनात्मनानु-
प्रविश्य नामरूपे व्याकरवाणीति” श्रुतेः हिरण्यगर्भोनाम
मूर्त्तित्रयादन्यः प्रथमोजीवः “स वै शरीरी प्रथमः स वै
पुरुषौच्यते । आदिकर्त्ता स भूतानां ब्रह्माग्रे समव-
र्त्तत” । “हिरण्यगर्भः समवर्त्तताग्रे” इत्यादि “श्रुतेः” ।
<फ्>सांख्यमते प्रकृतिरेका नित्या अचेतना साम्यावस्थापन्नस-
त्वरजस्तमआत्मिका, पुरुषास्तु बहवश्चिन्मात्रा अपरिणामिनः
कूटस्था नित्याः । पूर्व्वकल्पे प्रकृतिपर्य्यन्तसाक्षात्कारिणा
प्रकृतिलोनोपाधिकेन आदिविदुषा ईश्वरपदाभिधेयेन
स्यस्वामिभावरूपसंयोगवती स्वलीनाननन्तबुद्धितत्त्वनिष्ठ-
पूर्व्वकल्पार्ज्जितादृष्टसचिवा प्रकृतिः सर्गाद्यकाले सत्वादि-
गुणक्षोभमापग्रा महादाद्याकारेण परिणमते । यथा च
परिणमते तथा दर्शितम् सां० सू० प्र० भाष्ययोः यथा ।
“सत्वरजस्तमसां साम्यावस्था प्रकृतिः प्रकृतेर्महान् मह-
तोऽहङ्गारोऽहङ्कारात् पञ्च तन्मात्राण्युभयभिन्द्रियं तन्मा-
त्रेभ्यः स्थूलभूतानि पुरुष इति पञ्चविंशतिर्गणः” सू० ।
“सत्वादोनि द्रव्याणि न वैशेषिकदिवद्गुणाः संयोगवि-
[Page1117-b+ 38]
भागवत्त्वात् लघुत्वचलत्वगुरुत्वादिधर्मकत्वाच्च । ते-
ष्वत्र शास्त्रे श्रुत्यादौ च गुणशब्दः पुरुषोपकरणत्वात्
पुरुषपशुबन्धकत्रिगुणात्मकमहदादिरज्जुनिर्मातृत्वाच्च प्र-
युज्यते । तेषां सत्वादिद्रव्याणां या साम्यावस्थान्यूना-
नतिरिक्तावस्था न्यूनाधिकाभावेनासंहतावस्थेति यावत्
अकार्य्यावस्थेति निष्कर्षः । अकार्यावस्थोपलक्षितं गुण-
सामान्यं प्रकृतिरित्यर्थः । यथाश्रुते वैषम्यावस्थायां प्र-
कृतिनाशप्रसङ्गात् । “सत्वं रजस्तम इति एषैव प्रकृतिः सदा ।
एषैव संसृतिर्जन्तोरस्याः पारे परं पदम्” इत्यादिस्मृति
भिर्गुणमात्रस्यैव प्रकृतित्ववचनाच्च । सत्वादीनामनुगमाय
सामान्येति । पुरुषव्यावर्त्तनाय गुणेति । महदादिव्या-
वर्त्तनाय चोपलक्षितान्तमिति । महदादयोऽपि हि का-
र्य्यसत्वादिरूपाः पुरुषीपकरणतया गुणाश्च भवन्तीति ।
तदत्र प्रकृतेः स्वरूपमेवोक्तम् । अस्या विशेषस्तु पश्चा-
द्वक्ष्यते । प्रकृतेः कार्यो महान् महत्तत्त्वम् । महदादी-
नां स्वरूपं विशेषश्च वक्ष्यते । महतश्च कार्योऽहङ्कारः ।
अहङ्कारस्य कार्यद्वयं तन्मात्राण्युभयमिन्द्रियं च । तत्रो-
भयमिन्द्रियं बाह्याभ्यन्तरभेदेनैकादशविधम् । तन्मात्राणां
कार्याणि पञ्च स्थूलभूतानि । स्थूलशब्दात् तन्मात्राणां
सूक्ष्मभूतत्वमभ्युपेयम् । पुरुषस्तु कार्यकारणविलक्षणः
इति इत्येवं पञ्चविंशतिर्गणः पदार्थव्यूह एतदतिरिक्त
पदार्थो नास्तोत्यर्थः । अथ वा सत्वादीनां प्रत्येकव्यक्त्या-
नन्त्यं गणशब्दो वक्ति । अयं च पञ्चविंशतिको गणोद्रव्य-
रूप एव । धर्मधर्म्यभेदात् तु गुणकर्मसामान्यादीनामत्रै-
वान्तर्भावः । एतदतिरिक्तपदार्थसत्त्वे हि ततोऽपि पुरुषस्य
विवेक्तव्यतया तदसंग्रहे न्यूनतापद्येत” ।
प्रकृतेरचेतनत्वेऽपि पुरुषभोगापवर्गार्थं वत्सविवृद्ध्यर्थ
मचेतनक्षीरवत् प्रवृत्तिः । यथोक्तं सां० का० कौ० ।
“पुरुषस्य दर्शनार्थं कैवल्यार्थं तथा प्रधानस्य । पङ्ग्वन्धवदुभ-
योरपि संयोगस्तत्कृतः सर्गः” का० “प्रधानस्येति कर्म्मणि
यष्ठी प्रधानस्य सर्व्वकारक्षस्य यद्दर्शनं पुरुषेण तदर्थं, तद-
नेन भोग्यता प्रधानस्य दर्शिता ततश्च भोग्यं प्रधानं
भोक्तारमन्तरेण न सम्मवतीति युक्तास्य भोक्त्रपेक्षा । पुरुष-
स्यापेक्षां दर्शयति पुरुवस्य कैवल्यार्थम् । तथा हि प्रधा-
नेनासरिभन्नः पुरुपस्तद्गतं दुःखत्रयं स्यात्मन्यभिमन्यमानः
कैवल्यं प्रार्थयते तच्च सत्वपुरुषान्यताख्यातिनिबन्धनम् ।
न च सत्वपुरुषान्वताख्यातिः प्रधानमन्तरेलेति कैवल्यार्थं
पुरुषः प्रधानमपेक्षते । अनादित्वाच्च संयोगगपरम्परायाः
[Page1118-a+ 38]
भोगाय संयुक्तोऽपि कैवल्याय पुनः संयुज्यते इति युक्तम् ।
ननु भवत्वनयोः संयोगोमहदादिसर्गस्तु कुतस्त्य इत्यत आह
तत्कृतः सर्गःसंयोगो हि न महदादिसर्गमन्तरेण भोगाय
पर्य्याप्त इति संयोगएव भोगापवर्गार्थंसर्गं करोतीत्यर्थः” कौ०
तथाऽचेतनायाः प्रवृत्तौ दृष्टान्तस्तत्रैवोक्तः “वत्सविवृद्धि-
निमित्तं क्षीरस्य यथा प्रवृत्तिरज्ञस्य । पुरुषविमोक्षनिमित्तं
तथा प्रवृत्तिः प्रधानस्य” सां० का० ।
<फ्>पातञ्जले तु प्रतिकल्पमनेकेषां प्रकृतिलीनानां सर्गहेतुत्व
कल्पने गौरवात् एकस्यैव ईश्वरस्य तदधिष्ठानत्वाङ्गीकारेण
प्रकृतेस्तथा परिणाम इत्यङ्गीकृतं यथा च एकस्यैव सर्व्वोत्कर्ष
सार्व्वज्ञ्यं तथा ईश्वरशब्दे १०५२ पृष्ठे सूत्रभाष्यविवरणेषु
दर्शितम् । ४ अभिव्यक्तौ च अभिव्यक्तेर्यथा उत्पत्ति-
रूपता तथा अभिव्यक्तिशब्दे ३०० पृष्ठे दर्शितम् ।
एवं मूतभौतिकोत्पत्तिप्रकारः मतभेदेन निरूपितः ।
अथ विशेषभौतिकोत्पत्तौ कारणविशेषस्तावदभिधीयते
तत्र जन्यमात्रोत्पत्तौ ईश्वरः अदृष्टं कालश्च नि-
मित्तकारणमिति नैयायिकादयः । वेदान्तिमते ब्रह्मणोऽ-
विद्याद्वारा निमित्तोपादानरूपोभयकारणता । सांख्यमते
प्रकृतेरुपादानता । जन्यभावोत्पत्तौ द्रव्यमुपादानकारणं
यथा घटे कपालम् पटे तन्तवः, कुण्डले, सुवर्ण्णम् समवा-
यिकारणम् । तत्तदवयवसंयोगश्चासभवायिकारणम् । गुणो-
त्पत्तौ द्रव्यं समवायिकारणम् अवयवगुणोवह्न्यादिसंयोगो
वा असमवायिकारणं यथा घटरूपे कपालरूपं, पटरूपे
तन्तुरूपम्, श्यामघटे रक्तोत्पत्तौ अग्निसंयोगः । एव-
मात्मनि ज्ञानाद्युत्पत्तौ मनःसंयोगादि असमवायिकार-
णम् । संयोगविभागोत्पत्तौक्रिया असमवायिकारणम्,
इत्याद्यूह्यम् । ध्वंसरूपाभावोत्पत्तौ प्रतियोगो निमित्त-
कारणम् । वाय्वादौ रूपाद्यभावस्यैवात्यन्ताभावतया
नित्यत्वम् घटाभावस्य नाशे तु भूतले घटापसरणं तद-
नयनं च तदुत्पत्तौ निमित्तकारणं तेनायमुत्पत्तिवि-
नाशशाली चतुर्थः संसर्गाभावः इति त्यायैकदेशिनः ।
<फ्>देहोत्पत्तिप्रकारः कायशब्दे, गर्मोत्पत्तिप्रकारश्च गर्भ-
शब्दे वक्ष्यते । “उत्पत्तिमात्रे कर्त्तृत्वं सर्वत्रैशास्ति का-
रके । व्यापारभेदापेक्षायां करणत्वादिसम्भवः” मर्त्तृह० ।
“उत्पत्तिवद्वा वाहदोषः” सां० सू० । “न निरोधो नचो-
त्पत्तिर्न बद्धो न च साधकः । न मुमुक्षर्न वा मुक्त इत्येषा
परार्थता” अभियुक्तोक्तिः । जीवोत्पत्तिस्तु देहाद्देहान्तर
सम्बन्ध एव तन्निमित्तप्रकारादि । वृ० उ० भा० दर्शितं
[Page1118-b+ 38]
यथा “तद्यथा राजानमायान्तमुग्राः प्रत्येनसः सूतग्राम-
ण्योऽन्नैः पानैरावसथैः प्रतिकल्पन्तेऽयमायात्ययमागच्छ-
तोत्येवं हैवंविदं ब्रह्मायातीदमागच्छतीति” “तत्रास्येर्द
शरीरं परित्यज्य गच्छतो नास्य देहान्तरस्योपादाने
सामर्थ्यमस्ति देहेन्द्रियवियोगात् । न चान्येऽस्य भृत्य-
स्थानीया गृहमिव राज्ञे शरीरान्तरं कृत्वा प्रतीक्षमाणा
विद्यन्ते । अथैवं सति कथमस्य शरीरान्तरोपादानमित्यु-
च्यते । सर्बंह्यस्य जगत्स्वकर्म्मफलोपभोगायतनं कर्म्मफलो-
पभोगाय चायं प्रवृत्तो देहाद्देहान्तरं प्रतिपित्षुः । तस्मा-
त्सर्वमेव जगत्स्वकर्म्मप्रयुक्तं तत्कर्मफलोपभोगयोग्यं साधनं-
कृत्वा प्रतीक्षत एव । “कृतं लोकं पुरुषोऽभिजायत इति”
श्रुतेः । यथा स्वप्नजागरितं प्रतिपित्सोः । तत् कथमिति?
लोकप्रसिद्धो दृष्टान्त उच्यते । तत्र यथा राजानं राज्या-
भिषिक्तमायान्तं स्वराष्ट्रे उग्रा जातिविशेषाः क्रूरकर्म्माणो
वा प्रत्येनसः प्रति प्रत्येनसि पापकर्म्मणि नियुक्ताः प्रत्येन-
स्तस्करादिदण्डनादौ नियुक्ताः सूताश्च ग्रामण्यश्च सूत-
ग्रामण्यः सूता वर्णसङ्करजा जातिविशेषा ग्रामण्यो ग्राम-
नेतारस्ते पूर्व्वमेव राज्ञ आगमन बुद्ध्वाऽन्नैर्भोज्यभक्ष्यादि-
प्रकारैः पानैर्मदिरादिभिरावसथैश्च प्रासादादिभिः प्रति-
कल्पन्ते निष्पन्नैरेव प्रतीक्षन्तेऽयं राजा आयात्ययमाग-
च्छतीत्येवं वदन्तः । एवं ह एवंविद कर्म्मफलस्य वेदि-
तारं संसारिणमित्यर्थः । कर्म्मफलं हि प्रस्तुतं तदेवं-
शब्देन परामृश्यते । सर्व्वाणि भूतानि शरीरकर्तॄणि कर-
णानुग्रहीतॄणि चादीत्यादिनि तत्कर्म्मप्रयुक्तानि कृतैरेव
कर्म्मफलोपभोगसाधनैः प्रतीक्षन्ते । इदं ब्रह्म भोक्तृ कर्तृ
चास्माकमायाति । तथेदमागच्छत्येवमेवं कृत्वा प्रतीक्षन्त
इत्यर्थः भाष्यम् । तत्र विस्तरस्तत्रैवोक्तो यथा ।
“तद्यथा तृणजलायुका तृणस्यान्तं गत्वाऽन्यमाक्रम-
माक्रम्यात्मानमुपसंहरत्येवमेवायमात्मेदं शरीरं निहत्या-
ऽविद्यां गमयित्वाऽन्यमाक्रममाक्रम्यात्मानमुपसंहरति ।
तद्यथा पेशस्कारी पेशसो मात्रामुपादायान्यन्नवतरं कल्या-
णतरं रूपं तनुतएवमेवायमात्मेदं शरीरं निहत्याऽविद्यां
गमयित्वाऽन्यन्नवतरं कल्पाणतरं रूपं कुरुते पित्र्यं वा
गान्धर्वं वा दैवं वा प्राजापत्यं वा ब्राह्मं वाऽन्येषां वा
मूतानाम् । स वा अयमात्मा ब्रह्म विज्ञानमयो मनो-
मयः प्राणमयश्चक्षुर्मयः श्रोत्रमयः पृथिवीमय आपोमयो
वायुमय आकाशमयस्तेजोमयोऽतेजमयेः कामयीऽकाममयः
क्रोषमयोऽक्रोधोगवो धर्म्ममयोऽधर्ममयः सर्व्वमयस्त-
[Page1119-a+ 38]
द्यदेतदिदम्मयोऽदोमय इति यथाकारी यथाचारी तथा
भवति साधुकारी साधुर्मवति पापकारी पापी भवति पुण्यः
पुण्येन कर्मणा भवति पापः पापेन । अथो खल्वाहुः
काममय एवायं पुरुष इति स यथाकामो भवति तत्क्र-
तुर्भवति यत्क्रतुर्भवति तत्कर्म कुरुते यत्कर्म कुरुते तद-
भिसम्पद्यते” वृ० उ० ।
<फ्>“एवं विद्यादिसम्भारसम्भृतो देहान्तरं प्रतिपद्यमानो
मुक्त्वा पूर्वं देहं पक्षीव वृक्षान्तरं प्रतिपद्यते, अथ वाऽऽ-
तिवाहिकेन शरीरान्तरेण कर्मफलजन्मदेशं नीयते किं
वात्रस्थस्यैव सर्वगतानां करणानां वृत्तिलाभो भवत्याहो-
स्विच्छरीरस्थस्य सङ्कुचितानि करणानि मृतस्य भिन्नघट-
प्रदीपप्रकाशवत्सर्वतो व्याप्य पुनर्देहान्तरारम्भे सङ्कोचमृ-
च्छन्ति किं वा मनोमात्रं वैशेषिकसमय इव देहान्तरार-
म्भदेशं प्रतिगच्छति किं वा कल्पनान्तरमे । वेदान्तसमय
इत्युच्यते । “त एते सर्वएव समाः सर्वेऽनन्ता” इति श्रुतेः ।
सर्बात्मकानि तावत् करणानि सर्वात्मकप्राणसंश्रयाच्च तेषा-
माध्यात्मिकाधिभौतिकपरिच्छेदः प्राणिकर्म्मज्ञानभावनानि-
मित्तः । अतस्तद्वशात् स्वभावतः सर्वगतानामनन्तानामपि
प्राणानां कर्म्मज्ञानवासनानुरूप्येणैव देहान्तरारम्भवशात्
प्राणानां वृत्तिः सङ्कुचति विकसति च । तथाचोक्तम् ।
“समः प्लुषिणा समो मशकेन समो नागेन सम एभिस्त्रि-
भिर्लोकैः समीऽनेन सर्वेणेति” । तथाचेदं वचनमनुकूलम्
“स यो हैताननन्तानुपास्त” इव्यादि “तं यथा यथोपासत”
इति च । तत्र वासनापूर्व्वप्रज्ञाख्या विद्या कर्म्मतन्त्रा
जलूकावत्सन्ततैव स्वप्नकाल इव कर्म्मकृतं देहाद्देहान्तर-
मारभते हृदयस्थैव पुनर्द्दोहान्तरं पूर्वाश्रयं विमुञ्चतीत्येत-
स्मिन्नर्थे दृष्टान्त उपादीयते तत्तत्र देहान्तरसञ्चार इदं
निदर्शनम् । यथा येन प्रकारेण तृणजलायुका तृणज-
लौका तृणस्यान्तमवसानं गत्वा प्राप्यान्यत्तृणं तृणान्तरमा-
क्रममाक्रम्यत इत्याक्रमस्तमाक्रममाक्रम्याश्रित्यात्मानमात्मनः
पूर्वावयवमुपसंहरत्यन्त्यावयवस्थाने । एवमेवायमात्मा यः
प्रकृतो यः संसारी इदं शरीरं पूर्वोपात्तं निहत्य स्वप्नं
प्रतिपित्सुरिव पातयित्वा विद्यां गमयित्वा चेतनं कृत्वा
स्वात्मोपसंहारेणान्यमाक्रमं तृणान्तरमिव तृणजलौका इव
शरीरान्तरं गृहीत्वा प्रसारितया वासनयाऽऽत्मानमुप-
संहरति । तत्रात्मभावमारमते । यथा स्वप्ने देहान्तर-
मारभते । स्वप्नदेहान्तरस्य इव शरीरारम्भवेशे आरभ्य-
माणे देहे जङ्गमे स्थावरे वा । तत्र च कर्म्मवशात्करणानि
[Page1119-b+ 38]
लब्धवृत्तीनि संहन्यन्ते बाह्यञ्च कुशमृत्तिकास्थानीयं शरी-
रमारभ्यते । तत्र च करणव्यूहमपेक्ष्य वागाद्यनुग्रहः ।
या अग्न्यादिदेवताः संश्रयन्ते एष देहान्तरारम्भविघिः” ।
<फ्>तत्र देहान्तरारम्भे नित्योपात्तमेवोपादानमुपमृद्योप-
मृद्य देहान्तरमारभते आहोस्विदपूर्व्वमेव पुनः पुनरादत्त
इत्यत्रोच्यते दृष्टान्तः । तत्तत्रैतस्मिन्नर्थे यथा पेशस्कारी
पेशः सुवर्णं तत्करोतीति पेशस्कारी सुवर्णकारः पेशसः
सुवर्णस्य मात्रामुपादायापच्छिद्य गृहीत्वाऽन्यत् पूर्व्वस्मा-
द्रचनाविशेषाद्रन्यन्नवतरमभिनवतरं कल्याणात् कल्याणतरं
रूपं तनुते निर्म्मिणोति एवमेवायमात्मेयादि पूर्व्ववत् ।
नित्योपात्तान्येव पृथिव्यादीन्याकाशान्तानि पञ्चभूतानि
यानि “द्वे वाव ब्रह्मणो रूपे” इति चतुर्थे व्याख्यातानि
पेशःस्थानीयानि । तान्येवोवमृद्योपमृद्यान्यदन्यच्च देहान्तरं
नवतरं कल्याणतरं रूपं संस्थानविशेषं देहान्तरमित्यर्थः ।
कुरुते पित्र्यं वा पितृभ्यो हितं पितृलोकोपभोगयो-
ग्यमित्यर्थः । गान्धर्वं गन्धर्वाणामुपभोगयोग्यम् । तथा
देवानां दैवम्, प्रजापतेः प्राजापत्यम्, ब्रह्मणः इदं
ब्राह्मं वा, यथाकर्म्म यथाश्रुतमन्येषां वा भूतानां स-
म्बन्धि शरीरान्तरं कुरुत इत्यभिसम्बध्यते । यस्य बन्धन-
सङ्ज्ञका उपाधिभूता यैः संयुक्तस्तन्मयोऽयमिति विभाव्यते
ते पदार्थाः पुञ्जीकृत्येहैकत्र प्रतिनिर्दिश्यन्ते । स वा अयं
य एवं संसारत्यात्मा ब्रह्मैव पर एव योऽशनायाद्यतीतो
विज्ञानमयो विज्ञानं बुद्धिस्तेनोपलक्ष्यमाणस्तन्मयः । कतम
आत्मेति । योऽयं विज्ञानमयः । प्राणेष्विति ह्युक्तं
विज्ञानमयो विज्ञानप्रायो यस्मात्तद्धर्म्मत्वमस्य विभाव्यते
“ध्यायतीव लेलायतीवेति” । तथा मनोमयो मनःसन्निक-
र्षान्मनोमयः । तथा प्राणमयः प्राणः पञ्चवृत्तिस्तन्मयो
येन चेतनश्चलतीव लक्ष्यते । तथा चक्षुर्म्मयोरूपदर्शन-
काले । एवं श्रोत्रमयः शब्दश्रवणकाले । एवं तस्य तस्ये-
न्द्रियस्य व्यापारोद्भवे तत्तन्मयो भवति । एवं बुद्धिप्राण-
द्वारेण चक्षुरादिकरणमयः सन् शरीरारम्भकपृथिव्यादि-
भूतभयो भवति । तत्र पार्थिवादिशरीरारम्भे पृथिवी-
मयो भवति तथा वरुणादिलोकेष्वाप्यशरीरारम्भे
आपोमयो भवति । तथा वायव्यशरीरारम्भे वायुमयो
भवति । तथाकाशशरीरारम्भे आकाशमयो भवति ।
एवमेतानि तैजसानि देवशरीराणि । तेष्वारभ्यमाणेषु
तत्तन्मयस्तेजोमयो भवति । अतो व्यतिरिक्तानि पश्वा-
दिशरीराणि नरकप्रेतादिशरीराणि चातेजोमयानि ।
[Page1120-a+ 38]
तान्यपेक्ष्याहातेजोमय इति एवं कार्य्यकरणसङ्घातमयः
सन्नात्मा प्राप्तं वस्त्वन्तरं पश्यन्निदम्मयः, अदोमय इत्यप्रा-
प्तव्यमिति । एवं विपरीतप्रत्ययस्तदभिलाषः काममयो
भवति । तस्मिन् कामे दोषं पश्यतस्तद्विषयाभिलाषोपशमे
चित्तं प्रसन्नमकलुषं शान्तं भवति तन्मयोऽकाममयः । एवं
तस्मिन्विहते कामे केनचित्स कामः क्रोधत्वेन परिणमते तेन
तन्मयो भवन् क्रोधमयः । स क्रोधः केनचिदुपायेन निव-
र्त्तितो यदा भवति तदा प्रसन्नमनाकुलं चित्तं सदक्रोध
उच्यते । एवं तेन तन्मयः एवं कामक्रोधाभ्यामका-
मक्रोधाभ्याञ्च तन्मयो भूत्वा धर्म्ममयोऽधर्म्ममयश्च भवति ।
न हि कामक्रोधादिभिर्विना धर्मादिप्रवृत्तिरुपपद्यते ।
“यद्यद्धि कुरुते कर्म्म तत्तत्कामस्य चेष्टितमिति” स्मरणात् ।
धर्म्ममयोऽधर्म्ममयश्च भूत्वा सर्वमयो भवति । समस्तं धर्मा-
धर्म्मयोश्च कार्यं यावत्किञ्चिद्व्याकृतं तत्सर्वं धर्माधर्मयोः
फलम् । तत्प्रतिपद्यमानस्तन्मयो भवति किं बहुना
तदेतत् सिद्धमस्य यदयमिदम्मयो गृह्यमाणविषयादिमय-
स्तस्मादयमदोमयः अद इति परोक्षं कार्य्येण गृह्यमाणेन
निर्द्दिश्यते । अनन्ता ह्यन्तःकरणे भावनाविशेषाः । नैव
ते विशेषतो निर्द्देष्टुं शक्यन्ते । तस्मिंस्तस्मिन् क्षणे कार्यतो
ऽवगम्यन्ते । इदमस्य हृदि वर्त्ततेऽदोऽस्येति । तेन गृ-
ह्यमाणकार्य्येणेदम्मयतया निर्दिश्यते । परोक्षोऽन्तःस्थो
व्यवहारोऽयमिदानीमदोमय इति । सङ्क्षेपतस्तु यथा
कर्त्तुं यथा वाऽऽचरितुं शीलमस्य सोऽयं यथाकारी यथा-
चारी स तथा भवति । करणं नाम नियता क्रिया बिधि-
प्रतिषेधादिगम्या, आचरणं नाम अनियतमिति विशेषः ।
साधुकारी साधुर्भवति । यथाकारीत्यस्य विशेषणम् ।
पापकारी पापो भवति च । यथाचारीत्यस्य ताच्छील्य-
प्रत्ययोपादानात् अत्यन्ततात्पर्य्यतैव तन्मयत्वं न तु
तत्कर्म्ममात्रेणेत्याशङ्क्यह । पुण्यः पुण्येन कर्म्मणा भवति
पापः पापेनेति । पुण्यपापकर्म्ममात्रेणैव तन्मयता स्यान्न
तु ताच्छील्यमपेक्षते । ताच्छील्ये तु तन्मयत्वातिशयैत्ययं
विशेषः । तत्र कामक्रोधादिपूर्व्वकपुण्यापुण्यकारिता सर्व्व-
मयत्वे हेतुः संसारस्य कारणं देहाद्देहान्तरसञ्चारस्य च ।
एतत्प्रयुक्तो ह्यन्यदन्यद्देहान्तरमुपादत्ते । तस्मात्पुण्या-
पुण्ये संसारस्य कारणमेतत् । विषयौ हि बिधिप्रतिषेधा-
वत्र शास्त्रस्य साफल्यमिति । अथोअप्यन्ये बन्धनमोक्षकु-
शलाः खल्वाहुः सत्यं कामादिपूर्व्वके पुण्यापुण्ये शरी-
रग्रहणकारणम् । तथापि कामप्रयुक्तो हि पुरुषः पुण्या-
[Page1120-b+ 38]
पुण्यकर्म्मणोपचिनोति । कामप्रहाणे तु कर्म्म विद्यमा-
नमपि पुण्यापुण्योपचयकरं न भवति । उपचिते अपि
पुण्यापुण्ये कर्म्मणी कामशून्ये फलारम्भके न भवतः ।
तस्मात्काभ एव संसारस्य मूलम् । तथाचोक्तमाथर्वणे
“कामान् यः कामयते मन्यमानः स्वकर्म्मभिर्जायते तत्र
तत्रेति” । तस्मात्काममय एवायं पुरुषो यदन्यमयत्वं
तदकारणं विद्यमानमपोत्यतोऽवधारयति काममय एवेति ।
स च काममयः सन् यादृशेन कामेन यथाकामो भवति
तत्क्रतुर्भवति सकाम ईषदभिलाषमात्रेणाभिव्यक्तो यस्मि-
न्विषये भवति स विहन्यमानः स्फुटीभवन् क्रतुत्वमापद्यते ।
क्रतुर्नाभाध्यवसायो निश्चयो यदनन्तरा क्रिया प्रवर्त्तते
यत्क्रतुर्भवति यादृक्कामकार्य्येण क्रतुना यथास्वरूपः क्रतुरस्य
सोऽयं यत्क्रतुर्भवतिं तत्कर्म्म कुरुते । यद्विषयः क्रतुस्तत्फ-
लनिर्वृत्तये यद्योग्यं कर्म्म तत्कुरुते निर्वर्त्तयति । यत्कर्म्म
कुरुते तदभिसम्पद्यते तदीयं फलमभिसम्पद्यते” भा० ।
<LEND>
