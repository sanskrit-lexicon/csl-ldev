<L>36556<pc>5-155<k1>श्राद्धं<k2>श्राद्धं
श्राद्धं¦, क्ली, (श्रद्धा प्रयोजनमस्य । श्रद्धा + “चूडा-
<>दिभ्य उपसंख्यानम् ।” ५ । १ । ११० । इत्यस्य
<>वार्त्तिकोक्त्या अण् ।) शास्त्रोक्तविधानेन पितृ-
<>कर्म्म । इत्यमरः ॥ पित्रु द्देश्यकश्रद्धयान्नादि-
<>दानम् । तस्य लक्षणम् । यथा, --
<>“संस्कृतव्यञ्जनाढ्यञ्च पयोदधिघृतान्वितम् ।
<>श्रद्धया दीयते यस्मात् श्राद्धं तेन निगद्यते ॥”
<>इति पुलस्त्यवचनात् श्रद्धया अन्नादेर्दानं श्राद्धं
<>इति वैदिकप्रयोगाधीनयौगिकम् । इति श्राद्ध-
<>तत्त्वम् ॥ अपि च । सम्बोधनपदोपनीतान्
<>पित्रादीन् चतुर्थ्य न्तपदेनोद्दिश्य हविस्त्यागः
<>श्राद्धम् । तत्तु द्वादशविधं यथा । विश्वामित्रः ।
<>“नित्यं नैमित्तिकं काम्यं वृद्धिश्राद्धं सपिण्डनग्
<>पार्व्वणञ्चेति विज्ञेयं गोष्ठ्यां शुद्ध्यर्थमष्टमम् ॥
<>कर्म्माङ्गं नवमं प्रोक्तं दैविकं दशमं स्मृतम् ।
<>यात्रार्थैकादशं प्रोक्तं पुष्ट्यर्थं द्वादशं स्मृतम् ॥”
[Page5-156-a+ 52]
<>एतद्भविष्यपुरांणे विवृतम् । यथा, भविष्ये ।
<>“अहन्यहनि यच्छ्राद्धं तन्नित्यमभिधीयते ।
<>वैश्वदेवविहीनं तदशक्तावुदकेन तु ॥
<>एकोद्दिष्टन्तु यच्छ्राद्धं तन्नैमित्तकमुच्यते ।
<>तदप्यदैवं कर्त्तव्यमयुग्मानासयेद्द्विजान् ॥
<>काम्याय तु हितं काम्यमभिप्रेतार्थसिद्धये ।
<>पार्व्वणेन विधानेन तदप्युक्तं खगाधिप ॥
<>वृद्धौ यत् क्रियते श्राद्धं वृद्धिश्राद्धं तदुच्यते ।
<>सर्व्वं प्रदक्षिणं कार्य्यं पूर्व्वाह्णे तूपवीतिना ॥
<>गन्धोदकतिलैयुक्तं कुर्य्यात् पात्रचतुष्टयम् ।
<>अघ्यार्थं पितृपात्रेषु प्रे तपात्रं प्रसेचयेत् ॥
<>ये समाना इति द्वाभ्यामेतज्ज्ञेयं सपिण्डनम् ।
<>नित्येन तुल्यं शेषं स्यादेकोद्दिष्टं स्त्रिया अपि ॥
<>श्रमावास्यां यत् क्रियते तत् पार्व्वणमुदाहृतम्
<>क्रियते वा पर्वणि यत् तत् पार्वणमिति स्थितिः
<>गोष्ट्यां यत् क्रियते श्राद्धं गोष्ठीश्राद्धं तदुच्यते
<>बहूनां विदुषां सम्पत्सुखार्थं पितृतृप्तये ॥
<>क्रियते शुद्धये यत्तु ब्राह्मणानान्तु भोजनम् ।
<>शुद्ध्यथमिति तत् प्रोक्तं वेनतेय मनीषिभिः ॥
<>निषेककाले सोमे च सीमन्तोन्नयने तथा ।
<>ज्ञेयं पुंसवने चैव श्राद्धं कर्म्माङ्गमेव च ॥
<>देवानुद्दिश्य यच्छ्राद्धं तद्दैविकमिहोच्यते ।
<>हविष्येण विशिष्टेन सप्तम्यादिषु यत्नतः ॥
<>गच्छन् देशान्तरं यत्तु श्राद्धं कुर्य्याच्च सर्पिषा
<>यात्रार्थमिति तत् प्रोक्तं प्रवेशे च न संशयः ॥
<>शरीरोपचये श्राद्धमर्थोपचय एव च ।
<>पुष्ट्यर्थमेतद्विज्ञे यमीपचायिकमुच्यते ॥” * ॥
<>तस्य पञ्चविधत्वं यथा । बृहस्पतिः ।
<>“नित्यं नैमित्तिकं काम्यं वृद्धिश्राद्धं तथैव च
<>पार्व्वणञ्चेति मनुना श्राद्धं पञ्चविधं स्मृतम् ॥”
<>कूर्म्मपुराणे ।
<>“अहन्यहनि नित्यं स्यात् काम्यं नैमित्तिकंपुनः
<>एकोद्दिष्टन्तु विज्ञेयं बृद्धिश्राद्धञ्च पार्वणम् ॥
<>एत त् पञ्चविधं श्राद्धं मनुना परिकीर्त्तितम् ॥”
<>मत्स्यपुराणे त्रैविध्यमुक्तं यथा, --
<>“नित्य नैमित्तिकं काम्यं त्रिविधं श्राद्धमुच्यते ॥”
<>तस्य द्वैविध्यम् । विष्णुना नित्यकाम्यरूपतया
<>द्वैविध्यं वक्ष्यते । तत्र नित्यपदमावश्यकरूपतया
<>पार्व्वणैकोद्दिष्टयोरपि परिग्रहार्थम् । काम्य-
<>पदमनावश्यकत्वार्थम् । इति श्राद्धविवेकः ॥ * ॥
<>आदावात्रेयमुनिपुत्त्रेण निमिना तत्पुत्त्रस्य
<>श्राद्धं कृतम् । यथा, --
<>धरण्युवाच ।
<>“को गुणः पितृयज्ञस्य कथमेव प्रपूज्यते ।
<>केन चोत्पादितं श्राद्धं कस्मिन्नर्थे किमात्मकम्
<>एतदिच्छाम्यहं श्रोतुं विस्तरेण ववेस्व मे ॥
<>वाराह उवाच ।
<>मनोस्तु वंशसम्भूत आत्रेय इति विश्रुतः ।
<>आत्रेयस्यात्मजो विप्रो निमिनामा तपोधनः ॥
<>निमिपुत्त्रस्तु धर्मात्मा त्रिषु लोकेषु विश्रुतः ।
<>वर्षाणाञ्च सहस्राणि तपस्तप्त्वा वसुन्धरे ॥
<>मृत्युकालमनुप्राप्तस्ततः पञ्चत्वमागतः ।
[Page5-156-b+ 52]
<>नष्टञ्च तं सुतं दृष्ट्वा निमेः शोक उपाविशत् ।
<>पुत्त्रशोकाभिसंयुक्तो दिवा रात्रौ च चिन्तयन् ॥
<>निमिः कृत्वा ततः शोकं विधिना तत्र माधवि
<>तमेव गतसङ्कल्पस्त्रिरात्रे प्रत्यपद्यत ॥
<>तस्य प्रतिविशुद्धस्य माघमासे तु द्वादशीम् ।
<>मनः संसृज्य विषयं बुद्धिर्विस्तारगामिनी ॥
<>स निमिश्चिन्तयामास श्राद्धकल्पं समाहितः ।
<>यानि तस्यैव भोज्यानि मूलानि च फलानि च ॥
<>यानि कानि च भक्ष्याणि नवञ्च रससम्भवम् ।
<>यानि तस्यैव चेष्टानि सर्व्वमेतदुदाहरत् ॥
<>आमन्त्र्य ब्राह्मणं पूर्व्वं शुचिर्भूत्वा समाहितः ।
<>दक्षिणावर्त्ततः सर्वं ऋषिः स्वयमकुर्व्वत ।
<>सप्त कृत्वा ततस्तत्र युगपत् समुपाविशत् ॥
<>दत्त्वा तु मांसशाकानि मूलानि च फलानि च
<>पूजयित्वा तु विप्रान् स सप्तकृत्वस्तु सुन्दरि ॥
<>कृत्वा तु दक्षिणाग्रांश्च कुशांश्च प्रयतः शुचिः ।
<>प्रददौ श्रीमते पिण्डं नामगोत्रमुदाहरन् ॥
<>एतस्मिन्नन्तरे देवि नारदो द्विजसत्तमः ।
<>जगाम तापसारण्यं ऋष्याश्रमविभूषितम् ॥
<>तं दृष्ट्वा पूजयामास स्वागतेनाथ माधवि ।
<>भीतो गद्गदया वाचा निश्वसंश्च मुहुर्मुहुः ॥
<>सव्रीडो भाषते विप्रः कारुण्ये न समन्वितः ।
<>कृतः स्नेहश्च पुत्त्रार्थे मया संकल्प्य यत् कृतम् ॥
<>तर्पयित्वा द्विजान् सप्त अन्नाद्येन फलेन च ।
<>पश्चाद्विसर्ज्जितं पिण्डं दर्भानास्तीर्य्य भूतले ॥
<>उदकानयनञ्चैव त्वपसव्येन पायितम् ।
<>शोकस्ने हप्रभावेण एतत् कर्म्म मया कृतम् ॥
<>न च श्रुतं मया पूर्वं न देवैरृ षिभिः कृतम् ।
<>भयं तीव्रं प्रपश्यामि मुनिशापात् सुदारुणात्
<>नारद उवाच ।
<>न भेतव्यं द्विजश्रेष्ठ पितरं शरणं व्रज ।
<>अधर्म्मं न च पश्यामि धर्मेणैवात्र संशयः ॥
<>नारदेनैवमुक्तस्तु निमिर्ध्यानमुपाविशत् ।
<>कर्म्मणा मनसा वाचा पितरं शरणं गतः ॥
<>ततोऽतिचिन्तयामास वंशकर्त्तारमात्मनः ।
<>ध्यायमानस्ततोऽप्याशु आजगाम तपोधनः ॥
<>पुत्त्रशोकेन सन्तप्तं पुत्त्रं दृष्ट्वा तपोधनः ।
<>पुत्त्रमाश्वासयामास वाग्भिरिष्टाभिरव्ययैः ॥
<>निमे सङ्कल्पितश्रेयान् पितृयज्ञस्तपोधन ।
<>पितृयज्ञेति निर्द्दिष्टो धर्म्मोऽयं ब्रह्मणा स्वयम् ॥
<>ततो ह्यतितरो धर्म्मः क्रतुरेकः प्रतिष्ठितः ।
<>कृतः स्वयम्भुवा पूर्वंश्राद्धे यो विधिरुत्तमः ॥”
<>इति वाराहे श्राद्धोत्पत्तिनामाध्यायः ॥ * ॥
<>अपि च ।
<>“अपसव्येन दातव्यं मासि मासि तिलोदकम् ।
<>प्रणम्य शिरसा देवीर्निर्व्वापस्य च धारिणीः ।
<>वष्णवी काश्यपी चेति अजया चेति नामतः ॥
<>एवं दत्तेन प्रीयन्ते पितरश्च न संशयः ।
<>परमात्मा शरीरस्थो देवतानां मया कृतः ॥
<>त्रयस्तत्र वरारोहे देवगात्राद्विनिस्मृताः ।
<>पितृदेवा भविष्यन्ति भोक्तारः पितृपिण्डकान् ।
<>देवतासुरगन्धर्व्वा यक्षराक्षसपन्नगाः ।
[Page5-156-c+ 52]
<>पिण्डं श्राद्धस्य पश्यन्ति वायुभूता न संशयः ॥
<>पितृयज्ञं विशालाक्षि ये कुर्व्वन्ति विदो जनाः ।
<>आयुः कीर्त्तिर्बलं तेजो धनं पुत्त्रपशुस्त्रियः ॥
<>ददन्ति पितरस्तस्य आरोग्यं नात्र संशयः ।
<>आत्मकर्म्मवशाल्लोकान् प्राप्नु वन्तीह शोभनान् ।
<>तिर्य्यक्ष च विमुच्यन्ते प्रेतभावाच्च मानवाः ।
<>नरके पच्यमानानां त्राता भवति मानवः ॥
<>पूजकः पितृदेवानां सर्व्वकालं गृहाश्रमे ।
<>द्विजातींस्तर्पयित्वां तु पूर्णेन विधिना नरः ॥
<>अक्षयं तस्य मन्यन्ते पितरः श्राद्धतर्पिताः ।
<>नरा ये पितृभक्तास्ते प्राप्नु वन्ति परां गतिम् ॥ *
<>पक्वान्नं तत्र वै कार्य्यं सुविसृष्टञ्च शुद्धितः ।
<>वृत्ते तु तत्र मध्याह्ने श्राद्धारम्भन्तु कारयेत् ॥
<>स्वागतञ्च तथा कृत्वा पाद्यार्थं मण्डलं शुचिः ।
<>पाद्यं दत्त्वा तु विप्राय गृहस्याभ्यन्तरं नयेत् ॥
<>आसनं कल्पयित्वा तु आवाह्य तदनन्तरम् ।
<>अर्घ्यं दद्याद्विधानेन गन्धमाल्यैः प्रपूज्य च ॥
<>धूपं दीपं तथा वस्त्रं तिलोदकमथापि वा ।
<>पात्रञ्च भोजनस्यार्थे विप्राग्रे धारयेत्तथा ॥
<>भस्मना मण्डलं कार्य्यं पंक्तिदोषनिवारकम् ।
<>अग्निकार्य्यं ततः कृत्वा अन्नञ्च परिवेशयेत् ॥
<>तत्र कार्य्यस्तु सङ्कल्पः पितॄनुद्दिश्य सुन्दरि ।
<>ययासुखेन भोक्तव्यमिति ब्रूयाद्द्विजं प्रति ॥
<>रक्षोघ्नमन्त्रपाठांश्च आचमेत विचक्षणः ।
<>तृप्तांस्तु ब्राह्मणान् ज्ञात्वा दद्याद्वै विकिरं
<>ततः ॥
<>उत्तरापोशनं दत्त्वा पिण्डप्रश्नन्तु कारयेत् ।
<>दक्षिणाभिमुखो भूत्वा दर्भानास्तीर्य्य भूतले ॥
<>पिण्डदानं प्रकुर्व्वीत पित्रादित्रितये तथा ।
<>पिण्डानां पूजनं कार्य्यं तन्तुवृद्ध्यै यथाविधि ॥
<>ब्राह्मणस्य च हस्ते तु दद्यादक्षय्यमात्मवान् ।
<>पिण्डास्त्रयस्तु वसुधे यावत्तिष्ठन्ति भूतले ॥
<>आप्यायमानाः पितरस्तावत्तिष्ठन्ति वै गृहे ।
<>उपस्पृश्य शुचिर्भूत्वा दद्यात् शान्त्युदकानि च ॥
<>प्रणम्य शिरसा भूमौ निर्वापस्य च धारिणीः ।
<>वैष्णवी काश्यपी चेति अक्षय्या चेति नामतः ॥
<>भक्षयेत् प्रथमं पिण्डं पत्न्यै देयञ्च मध्यमम् ।
<>तृतीयमुदके दद्यात् श्राद्धे एवं विधिः स्मृतः ॥
<>पितृदेवं विसृज्याथ भक्त्या तु प्रणमेत्तु तान् ।
<>एवं दत्तेन तुष्यन्ति पितृदेवा न संशयः ॥
<>दीर्घायुष्यं प्रयच्छन्ति पुत्त्रपौत्त्रधनानि च ।
<>तेनोत्तमेषु विप्रेषु दद्यात् श्राद्धं विधानतः ॥
<>अन्यथा तत्तु वै श्राद्धं निष्फलं नास्ति संशयः ।
<>मन्त्रहीनं क्रियाहीनं यत् श्राद्धं कुरुते द्विजः ।
<>मद्भक्तस्यासुरेन्द्रस्य फलं भवति भागतः ॥”
<>इति वाराहे पितृयज्ञनिर्णयनामाध्यायः ॥ * ॥
<>तस्याधिकारिक्रमो यथा, --
<>“पुत्त्रः पौत्त्रः प्रपौत्त्रो वा भ्राता वा भ्रातृ-
<>सन्ततिः ।
<>सपिण्डसन्ततिर्बापि क्रियार्हा नृप जायते ॥
<>तेषामभावे सर्व्वेषां समानोदकसन्ततिः ।
<>मातृपक्षस्य पिण्डेन सम्बद्धा ये जलेन वा ॥
[Page5-157-a+ 52]
<>कुलद्वयेऽपि चोत्सन्ने स्त्रीभिः कार्य्या क्रिया नृप ।
<>संघातान्तर्गतैर्व्वापि कार्य्याः प्रेतस्य याः
<>क्रियाः ॥
<>उत्सन्नबन्धुरिक्थाद्वा कारयेदवनीपतिः ।
<>पूर्व्वाः क्रिया मध्यमाश्च तथा चैवोत्तराः
<>क्रियाः ॥
<>त्रिप्रकाराः क्रियास्त्वेतास्तासां भेदं शृणुष्व मे ।
<>आदाहवार्य्यायुधादिस्पर्शाद्यन्तास्तु याः क्रियाः ॥
<>ताःपूर्व्वा मध्यमा मासि मास्येकोद्दिष्टसंज्ञिताः ।
<>प्रेते पितृत्वमापन्ने सपिण्डीकरणादनु ॥
<>क्रियन्ते याः क्रियाः पित्र्याः प्रोच्यन्तेता नृपो-
<>त्तराः ।
<>पितृमातृसपिण्डैस्तु समानसलिलैस्तथा ॥
<>संघातान्तर्गतैश्चैव राज्ञा वा धनहारिणा ।
<>पूर्व्वाः क्रियास्तु कर्त्तव्याः पुत्त्राद्यैरेव चोत्तराः ।
<>दौहित्रैर्व्वा नरश्रेष्ठ कार्य्यास्तत्तनयैस्तथा ।
<>मृताहनि च कर्त्तव्याः स्त्रीणामप्युत्तराः क्रियाः ॥
<>प्रतिसंवत्सरं राजन्ने कोद्दिष्टं विधानतः ॥”
<>इति विष्णुपुराणे ३ अंशे १३ अध्यायः ॥ * ॥
<>याज्ञवल्क्य उवाच ।
<>“अथ श्राद्धविधिं वक्ष्ये सर्व्वपापप्रणाशनम् ।
<>अमावास्याष्टकावृद्धिः कृष्णपक्षोऽयनद्वयम् ॥
<>द्रव्यं ब्राह्मणसम्पत्तिर्विषुवत् सूर्य्यसंक्रमः ।
<>व्यतीपातो मजच्छाया ग्रहणं चन्द्रसूर्य्ययोः ॥
<>श्राद्धं प्रतिरुचिश्चैव श्राद्धकालाः प्रकीत्तिताः ॥ * ॥
<>अग्रो यः सर्व्ववेदेषु श्रोत्रियो वेदविद्युवा ।
<>वेदार्थविज्ज्येष्ठसामास्त्रिमधुस्त्रिसुपर्णिकः ॥
<>स्वस्रीयऋत्विग् जामातृयाज्यश्वशुरमातुलाः ।
<>त्रिणाचिकेतदीहित्रशिष्यसम्बन्धिबान्धवाः ॥
<>कर्म्मनिष्ठास्तपोनिष्ठाः पाञ्चाग्निर्ब्रह्यचारिणः ।
<>पितृमातृपराश्चैव ब्राह्मणाः श्राद्धदेवताः ॥ * ॥
<>रोगी हीनातिरिक्ताङ्गः काणः पौनर्भवस्तथा ॥
<>अवकीर्ण्यादयो ये च ये चाचारविवर्ज्जिताः ।
<>अवैष्णवाश्च ये सर्व्वे न श्राद्धार्हाः कदाचन ॥ * ॥
<>निमन्त्रयेच्च पूर्व्वेद्युर्द्विजैर्भाव्यञ्च संयतैः ।
<>आचान्तश्चैव पूर्व्वाह्णे ह्यासने सूपवेशयेत् ॥
<>युग्मान्दैवे तथा पित्रे सुप्रदेशे स्वशक्तितः ।
<>द्वौ दैवे प्रागुदक्पित्र्ये त्रीण्येकं चोभयोः पृथक् ॥
<>मातामहानामप्येवं तन्त्रं वा वैश्यदेविकम् ।
<>हस्तप्रक्षालनं दत्त्वा विष्टरार्थं कुशानपि ॥
<>आवाह्य तदनुज्ञातो विश्वेदेवास इत्यृचा ।
<>यवैरन्ववकीर्य्याथ भाजने सपवित्रके ॥
<>शन्नो देव्या पयः क्षिप्त्वा यवोऽसीति यवांस्तथा ।
<>या इति मन्त्रेण हस्तेष्वे व विनिक्षिपेत् ॥
<>नन्धोदके तथा धूपमाल्यदानप्रदीपकम् ।
<>अपसव्यं ततः कृत्वा पितॄणामप्रदक्षिणम् ॥
<>द्विगुणांस्तु कुशान् दत्त्वा उषन्तस्त्वेत्यृचा
<>पितॄन् ।
<>आवाह्य तदनुज्ञातो जपेदायान्तु नस्ततः ॥
<>यवार्थस्तु तिलैः कार्य्यः कुर्य्यादर्घ्यादि पूर्ववत् ।
<>दत्त्वा तु संश्रवांस्तेषां पात्रे कृत्वा विधानतः ॥
<>पितृभ्यः स्थानमसीति न्युब्जं पात्रं करोत्यधः ।
[Page5-157-b+ 52]
<>अग्नौ करिष्येत्यादाय पृच्छत्यन्नं घृतप्लु तम् ॥
<>कुरुष्वेति तथोक्तोऽग्नौ हुत्वासौ पितृयज्ञतः ।
<>हुतशेषं प्रदद्याच्च भाजनेषु समाहितः ॥
<>यथालाभोपपन्नेषु रौप्येषु च विशेषतः ।
<>दत्त्वान्नं पृ थवी ते पात्रमिति पात्राभि
<>मन्त्रणम् ॥
<>कृत्वेदं विष्णुरित्यन्ने निजाङ्गुष्ठं निवेशयेत् ।
<>सव्याहृतिकां गायत्त्रीं मधुवातेत्यृचं तथा ॥
<>जप्त्वा यथासुखं वाच्यं भुञ्जीरंस्तेऽपि वाग्यताः ।
<>अन्नमिष्टं हविष्यञ्च दद्यादक्रोधनोऽत्वरः ॥
<>आतृप्तेश्च पवित्राणि जप्त्वा पूर्व्वजपन्तथा ।
<>अन्नमादाय तृप्ताः स्थ शेषञ्चैवानुमन्य ह ॥
<>तदन्नं प्रकिरेद्भूमौ दद्याच्चापः सकृत् सकृत् ।
<>सर्व्व मन्नमुपादाय सतिलं दक्षिणामुखः ॥
<>उच्छिष्टसन्निधौ पिण्डान् प्रदद्यात् पितृयज्ञवत् ।
<>मातामहानामप्येवं दद्याच्चाचमनं ततः ॥
<>स्वस्ति प्रीयन्तामिति चाहैवं विश्वेदेवान् जलं
<>ददत् ।
<>स्वस्तिवाच्य ततो दद्यादक्षय्योदकमेव च ॥
<>दत्त्वा तु दक्षिणां शक्त्या स्वधाकारमुदीरयेत् ।
<>वाच्यतामित्युनुज्ञातः पितृभ्यश्च स्वधोच्यताम् ॥
<>विप्रैरस्तु स्वधेत्युक्तो भूमौ सिञ्चेत्ततो जलम् ।
<>दातारो नोऽभिवर्द्धन्तां वेदाः सन्ततिरेव च ॥
<>श्रद्धा च नो मा व्यगमत् । बहु देयञ्च नोऽस्त्विति
<>इत्युक्त्वापि प्रियं वाचं प्रणिपत्य विसर्ज्जयेत् ॥
<>वाजे वाजे इति प्रीत्या पितृपूर्व्वं विसर्ज्जनम् ।
<>यस्मि स्ते संश्रवाः पूर्व्व मर्घ्यपात्रे निपातिताः ॥
<>पितृपात्रं तदुत्तानं कृत्वा विप्रान् विसर्ज्जयेत् ।
<>प्रदक्षिणमनुव्रज्य भुञ्जीत पितृसेवितम् ॥
<>ब्रह्मचारी भवेत्तान्तु रजनीं भार्य्यया सह ।
<>एवं प्रदक्षिणं कृत्वा वृद्धौ नान्दिमुखानपि ॥
<>यजेत यवकर्क्कन्धुमिश्राः पिण्डा यवैः श्रिताः ।
<>एकोद्दिष्टं दैवहीनमेकार्घ्यैकपवित्रकम् ।
<>आवाहनाग्नौ करणरहितं अपसव्यवत् ।
<>उपतिष्ठतामित्यक्षय्यस्थाने विप्रान् विसर्ज्जयेत् ॥
<>अभिरम्यतां प्रब्रूयात् ब्रूयुस्तेऽभिरताः स्म ह ।
<>गन्धोदकतिलैमिश्रं कुर्य्यात् पात्रचतुष्टयम् ॥
<>अर्घ्याथं पितृपात्रेषु प्रेतपात्रं प्रसेचयेत् ।
<>ये समाना इति द्वाभ्यां शेषं पूर्व्ववदाचरेत् ॥
<>एतत् सपिण्डीकरणमेकोद्दिष्टं स्त्रिया अपि ।
<>अर्व्वाक् सपिण्डीकरणं यस्य संवत्सराद्भवेत् ॥
<>तस्याप्यन्नं सोदकुम्भं दद्यात् संवत्सरं द्विज ।
<>पिण्डांस्तु गोऽजविप्रेभ्यो दद्यादग्नौ जलेऽपि वा ॥
<>हविष्यान्नेन वै मासं पायसेन तु वत्सरम् ।
<>मात्स्यहारिणकौरभ्रशाकुनच्छागपार्षतैः ॥
<>ऐणरौरववाराहशाशैर्मांसैर्यथाक्रमम् ।
<>मासवृद्ध्यापि तुष्यन्ति दत्तैरिह पितामहाः ॥
<>दद्याद्वर्षा त्रयोदश्यां मघासु च न संशयः ।
<>प्रतिपत्प्रभृतिष्वेवं कन्यादीन् श्राद्वदो भवेत् ॥
<>शस्त्रेण निहतानान्तु चतुर्द्दश्यां प्रदीयते ॥ * ॥
<>स्वर्गं ह्यपत्यमोजश्च शौर्य्यं क्षेत्रं बलं तथा ॥
<>पुत्त्रश्रेष्ठान् ससौभ्याम्यानपत्यं मुख्यतां शुभम् ।
[Page5-157-c+ 52]
<>प्रवृत्तचक्रतां पुत्त्रान् बाणिज्यप्रभृतींस्तथा ॥
<>अरोगित्वं यशो वीतशोकतां परमां गतिम् ।
<>धनं विद्यां भिषक्सिद्धिं कुप्यं गोऽजाविकं तथा ॥
<>अश्वानायुश्च विधिवद्यः श्राद्धं संप्रयच्छति ।
<>कृत्तिकादिभरण्यन्तं सकामानाप्नुयादिमान् ॥
<>वस्त्राद्याः प्रीणयन्त्येव नवं श्राद्धं कृतं द्विजाः ।
<>आयुष्प्रजां धनं विद्यां स्वर्गं मोक्षं सुखानि च ॥
<>प्रयच्छति तथा राज्यं प्रीतो नित्यं पितामहः ॥”
<>इति गारुडे ९९ अध्यायः ॥ * ॥
<>अपिच ।
<>“व्याशश्राद्धमहं वक्ष्ये भुक्तिमुक्तिप्रदं नृणाम् ।
<>पूर्व्वं निमन्त्रयेद्विप्रान् निशि स्युर्ब्रह्मचारिणः ॥
<>प्रदक्षिणोपवीतेन देवान् वामोपवीतिना ।
<>पितॄन्निमन्त्रयेत् पादौ क्षालयेद्वाक्यमन्त्रतः ॥
<>ओँ स्वागतं भवद्भिरिति प्रश्नः । ओँ सुस्वागतमिति
<>तैरुक्ते ओँ विश्वेभ्यो देवेभ्य एतत् पादोकमर्घ्यं
<>स्वाहा पितृभ्यः स्वधा इति देवब्राह्मणपादयो-
<>र्देवतीर्थेनाभुग्नकुशजलकुसुमदानम् । ततो
<>दक्षिणामुखस्य वामोपवीतेन अमुकगोत्रेभ्यः
<>अस्मत्पितृपितामहप्रपितामहेभ्यो यथानाम-
<>शर्म्मभ्यः सपत्नीकेभ्य एतत् पादादकमर्घ्यं स्वधा
<>इति पित्रादिब्राह्मणपादयोः पितृतीर्थेन भुग्न-
<>कुशतिलकुसुमजलदानम् । एवं मातामहा
<>दिषु । एतद्व आचमनीयं स्वाहा स्वधेति
<>ब्राह्मणहस्ते । एष वो अर्घ्यः इति ब्राह्मणहस्त-
<>ऽर्ध्यदानम् । एतद्वः पुष्पं इति ब्राह्मणहस्ते-
<>पुष्पदानम् । ओँ सिद्धमिदमासनं इहासध्व-
<>मित्यभिधाय ओँ भूः ओँ भुवः ओँ स्वः ओँ महः
<>ओँ जनः ओँ तपः ओँ सत्यं सप्तव्याहृतिभिः
<>पूर्व्व मुखदेवव्राह्मणोपवेशनम् । उत्तराभिमुखाः
<>पितरः ओँ देवताभ्यः पितृभ्यश्च महायोगिभ्य
<>एवच । नमः स्वधायै स्वाहायै नित्यमेव नमो
<>नमः इति त्रिर्ज्जपेत् । ओँ अद्यास्मिन्देशे
<>अमुकमासे अमुकराशिगते सवितरि अमुकस्यां
<>तिथौ अमुकगोत्राणामस्मत्पितृपितामह-
<>प्रपितामहानां यथानामशर्म्मणां विश्वेदेवपूर्व्वकं
<>श्राद्धमहं करिष्ये ओँ विश्वेभ्यो देवेभ्य इदमासनं
<>स्वाहा । ओँ विश्वान् देवानावाहयिष्ये ओँ
<>आवाहय इत्युक्ते ओँ विश्वेदेवास आगत शृणु-
<>ताम इमं हवं एदं वर्हिर्निषीदत । ओँ विश्व-
<>देवाः शृणुतेमं हवं ये मे अन्तरीक्षे य उप-
<>द्यविष्ट येऽग्निजिह्वा उत वा यजत्रा आस-
<>द्यास्मिन् वर्हिषि मादयध्वम् । ओँ ओषधयः
<>समवदन्त सोमेन सह राज्ञा यस्मै कृणोति
<>ब्राह्मणस्त्वं राजन् पारयामसि ।
<>ओँ आगच्छन्तु महाभागा विश्वेदेवा महाबलाः
<>ये यत्र विहिताः श्राद्धे सावधाना भवन्तु ते ॥
<>ओँ अपहतासुरारक्षांसि वेदिसदः । इति
<>त्रिभिर्यवविकिरणम् । ओँ पवित्रमहं करिष्ये
<>ओँ कुरुष्वेति तेनोक्ते साग्रकुशपत्रद्धयं प्रादेश-
<>प्रमाणं कृत्वा ओँ पवित्रे स्थो वैष्णव्यौ अनेनं
<>कुशान्तरेण छित्त्वा ओँ विष्णुर्मनसा पूते स्थः
[Page5-158-a+ 52]
<>इत्युभ्य क्ष्य कुशान्तरेण त्रिवृतं कृत्वा पात्रे
<>पवित्रनिवेशनम् । शन्नो देवीरभीष्टये आपो
<>भवन्तु पीतये शंयोरभिस्रवन्तु नः । इति पात्रे
<>जलदानम् । ओँ यवोऽसि यवयास्मद्दे शो यवया-
<>राती इति यवदानम् ।
<>ओँ गन्धद्वारां दुराधर्षां नित्यपुष्टां करीषिणीम् ।
<>ईखरीं सर्व्वभूतानां त्वामिहोपह्वये श्रियम् ॥
<>इति गन्धदानम् ॥
<>ओँ श्रीश्च ते लक्ष्मीश्च पत्न्या इति पुष्पदानम् ।
<>ओँ या दिव्या आपः पयसा सम्बभूवुर्य्या अन्त-
<>रीक्षा उतपार्थ वीर्य्या हिरण्यवर्णा यज्ञियास्ता
<>न आपः शिवाः संश्योनाः सुहवा भवन्तु ओँ
<>धुरिलोचनसंज्ञकेभ्यो विश्वे भ्यो देवेभ्य एषोऽर्घ्यो
<>नमः । इति हस्तेऽर्घ्यं दत्त्वा अनेनैव पात्रेण
<>सप्लवपवित्रग्रहणं प्रथमपात्रेण संप्लवं पवित्रञ्च
<>गृहीत्वा ब्राह्मणदक्षिणपार्श्वे कुशोपरि उर्द्ध्व-
<>मुखपात्रे स्थापनं तदुपरि कुशदानम् । ततः
<>ओँ धुरिलोचनसंज्ञकेभ्यो विश्वेभ्यो देवेभ्य एतानि
<>गन्धपुष्पधूपदीपवासोयुगसोत्तरीययज्ञोपवीतानि
<>नमः । गन्धादिदानमच्छ्रिद्रमस्तु संकल्पसिद्धि-
<>रस्तु । ब्राह्मणवाचनम् । ततः पितृपितामह-
<>प्रपितामहमातामहप्रमातामहवृद्धप्रमाता-
<>महानां सपत्नीकानां श्राद्धमहं करिष्ये । अनु-
<>ज्ञापनम् । ओँ कुरुष्वेति ब्राह्मणैरुक्ते । ओँ देव-
<>ताभ्यः तृइभ्यश्च महायोगिभ्य एव च । इति
<>त्रिर्जपेत् । तत ओँ अमुकसगोत्राणां अस्मत्-
<>पितृपितामहप्रपितामहानां यथानामशर्म्मणां
<>सपत्नीकानां श्राद्धं युष्मास्वहं करिष्ये । ओँ
<>कुरुष्व श्राद्धकरणानुज्ञानम् । ओँ अमुक-
<>सगोत्रेभ्यः अस्मत्पितृपितामहप्रपितामहेभ्यो
<>यथानामशर्म्मभ्यः सपत्नीकेभ्य इदमासनं स्वधा ।
<>ब्राह्माणवामपार्श्वे आसनम् । ओँ पितॄनावाह-
<>यिष्ये ओँ आवाहयेत्युक्ते ओँ उशन्तस्त्वानिधीमह्यु-
<>शन्तः समिधीमही । उशन्नु शत आवह पितॄन्
<>हविषे अत्तवे । ओँ आयान्तु नः पितरः
<>सौम्यासो अग्निष्वात्ताः पथिभिर्देवयानैः ।
<>अस्मिन् यज्ञे स्वधया मदन्तोऽधिब्रुवन्तु तेऽवन्त्व-
<>स्मान् । इत्यावाहनम् । ओँ अपहतासुरा
<>रक्षांसि वेदिसदः । त्रिस्तिलविकिरणम् । ओँ
<>तिलोऽपि सोमदैवत्यो गोसवो देवनिर्म्मितः ।
<>प्रत्नमद्भिः पृक्तः स्वधया पितॄन् लोकान् प्रीणाहि
<>नः स्वाहा । तिलदानम् । गन्धपुष्पं हस्ताभ्यां
<>दत्त्वा पितृपात्रमुत्थाप्य या दिष्येति पठित्वा
<>अमुकगोत्र अस्मत्पितः अमुकशर्म्मन् सपत्रीक
<>एष ते अर्घ्यः स्वधा । एवं पितामहादौ ।
<>सपवित्रं पात्रं गृहीत्वा ब्राह्मणवामपार्श्वे
<>टक्षिणाग्रकुशोपरि ओँ पितृभ्यः स्थानमसीति
<>अधोमुस्वपात्रस्थापनम् । ओँ शुन्धन्तां लोकाः
<>पित्मदनाः पितृसदनमसि । अधोमुखपात्र-
<>स्पर्शनम् । ततः अमुकसगोत्रेभ्यः अस्मत्पितृ-
<>पितामहप्रपितामहेभ्यः मपत्नीकेभ्यः एतानि
<>गवपुप्पध पदीपवासोयुगसोत्तरीययज्ञोपवीतानि
[Page5-158-b+ 52]
<>स्वधा । पितृतीर्थेन गन्धादिदानम् । गन्धादि-
<>दानमच्छिद्रमस्तु सङ्कल्पसिद्धिरस्तु । ब्राह्मण-
<>वाचनम् । एवं मातामहादीनामनुज्ञापनादि
<>कर्म्म । ओँ या दिव्येति भूमिसम्मार्ज्जनम् । ततो
<>घृताक्तमन्नं गृहीत्वा दक्षिणोपवीतं पितृ-
<>ब्राह्मणम् । ओँ अग्नौ करणमहं करिष्ये ओँ कुरु-
<>ष्वेति तेनोक्ते ओँ अग्नये कव्यवाहनाय स्वाहा
<>ओँ सोमाय पितृमते स्वाहा । आहुतिद्वयं देव-
<>ब्राह्मणहस्ते दत्त्वा अवशिष्टार्द्धंपिण्डार्थं स्थाप-
<>यित्वा अपरमर्द्धं पित्रादिपात्रे मातामहादिपात्रे
<>च निःक्षिपेत् । पात्रे अन्नादिनिधाय कु शंदत्त्व
<>अधोमुखाभ्यां पाणिभ्यां पात्रं गृहीत्वा । ओँ
<>पृथिवी ते पात्रं द्यौः पिधानं ब्राह्मणस्य मुखे
<>अमृते अमृतं जुहोमि स्वाहा । पात्राभि-
<>मन्त्रणम् । इदं विष्णुर्व्विचक्रमे त्रेधा निदधे
<>पदम् । समूढमस्य पांशुले विष्णो हव्यं रक्षस्व ।
<>इत्यन्नोपर्य्यधोमुखद्विजाङ्गष्ठनिवेशनम् । ओँ अप-
<>हतेति त्रिर्य्यवविकरणम् ।
<>ओँ निहन्मि सर्व्वं यदमेध्यवद्भवेत्
<>हताश्च सर्व्वेऽसुरदानवा मया ।
<>रक्षांसि यक्षाः सपिशाचसंघा
<>हता मया यातुधानाश्च सर्व्वे ॥
<>इति सिद्धार्थविकिरणम् ॥
<>ततः ओँ धुरिलोचनसंज्ञकेभ्यो विश्वे भ्यो देवेभ्य
<>एतदन्नं सघृतं सपानीयं सव्यञ्जनं स्वाहा इति
<>वारिकुशाद्यैरन्नसङ्कल्पनम् । ओँ श्राद्धमिद-
<>मच्छिद्रमस्तु सङ्कल्पसिद्धिरस्तु । ततो वामोप-
<>वीतेन सव्यञ्जनं सघृतमन्नं पित्रादिपात्रे निधाय
<>तदुपरि भूमिसंलग्नकुशं दत्त्वा ओँ पृथिवी ते
<>पात्रं अभिमन्त्रणम् । उत्तानाभ्यां पाणिभ्यां
<>पात्रं गृहीत्वा ओँ इदं विष्णुरित्यन्नोपरि उत्ता-
<>नाङ्गुष्ठं निवेशयेत् ओँ अपहता इति तिलविकि-
<>रणम् । भूमिपातितवामजानुः । अमुकगो-
<>त्रेभ्यः अस्मत्पितृपितामहप्रपितामहेभ्य अमु-
<>कामुकशर्म्मभ्यः सपत्नीकेभ्य एतदन्नं सघृतं
<>सपानीयं सव्यञ्जनं प्रतिषिद्धवर्ज्जितं स्वधा ।
<>अन्नसङ्कल्पः । ओँ ऊर्ज्जं वहन्तीरमृतं घृतं
<>पयः कीलालं परिस्रु तं स्वधास्त तर्पयत मे
<>पितॄन् । दक्षिणामुखवारित्यागः । ओँ
<>अन्नमिदमच्छिद्रमस्तु सङ्कल्पसिद्धिरस्तु । ततः
<>सव्याहृतिकया गायत्त्र्या विसर्ज्जयित्वा मधु-
<>वाता ऋतायते मधु क्षरन्ति सिन्धवः माध्वीर्नः
<>सन्त्वोषधीः । मधुनक्तमुतोषसो मधुमत् पार्थिवं
<>रजः मधु द्यौरस्तु नः पिता । मधुमान्नो वन-
<>स्पतिर्मधुमानस्तु सूर्य्यो माध्वीर्गावो भवन्तु नः ॥
<>मधु मधु मधु इति जपः । यथा सुखं बाग्यता
<>जुषध्वमिति ब्रूयात् । भुक्तवत्सु सप्तव्याधादिकं
<>पितृस्तोत्रं जपत् ।
<>ओँ सप्तव्याधा दशार्णेषु मृगाः कालाञ्जरे गिरौ ।
<>चक्रवाकाः सरद्वीपे हंसाः सरसि मानसे ॥
<>तेऽपि जाताः कुरुक्षेत्रे ब्राह्मणा वेदपारगाः ।
<>प्रस्थिता दूरमध्वानं यूयं तेभ्योऽवसीदत ॥
[Page5-158-c+ 52]
<>ततस्तृप्तेषु । दक्षिणामुखो वामोपवीती
<>उच्छिष्ठाग्रतः ।
<>ओँ अग्निदग्धाश्च ये जीवाः येऽप्यदन्धाः कुले
<>मम ।
<>भूमौ दत्तन तृप्यन्तु तृप्ता यास्तु परां गतिम् ॥
<>इति भूमौ कुशोपरि सघृमन्नं जलप्लुतं विकि-
<>रेत् । ततो देवब्राह्मणक्रमेण जलगण्डूष दत्त्वा
<>पूर्व्ववत् पुनः सव्याहृतिकां सावित्रीं मधुवाते-
<>त्यृचं मधु मध्विति च जप्त्वा ओँ रुचितं भव-
<>द्भिरिति देवब्राह्मणप्रश्नः । सुरुचितमिति
<>तेनोक्ते ओँ शेषमन्नमप्यस्तीति प्रश्नः । इष्टैः सह
<>भुङ्क्ष्वेति तेनोक्ते पित्रादिब्राह्मणे वामोप-
<>वीतेन ओँ तृप्तास्थ इति प्रश्नः । ओँ तृप्तास्म
<>इत्यक्त शेषमन्नेति प्रश्नः । ओँ इष्टैः सह
<>भुङ्क्ष्वेति तेनोक्ते मातामहादिब्राह्मणे तथैव
<>प्रश्नः । ततः पित्रादिब्राह्मणे पिण्डानहं पात-
<>यिष्ये पातयेत्युक्ते । तदुच्छिष्टाग्रतोऽभ्युक्षणं
<>मण्डलञ्च चतुष्कोणं तिलविकिरणं ओँ अमुक-
<>गोत्र अस्मत्पितः अमुकशर्म्मन् सपत्नीक
<>एतत्ते पिण्डासनं स्वधा इत्थं रेखामध्ये पिता-
<>महाय प्रपितामहाय च । सव्याहृतिकां
<>गायत्त्रीं मधुवातेति त्रिर्ज्जपन् अन्नं साज्यं पिण्ड
<>कृत्वा कुशोपरि अमुकगोत्रास्मत्पितः अमुक-
<>शर्म्मन् सपत्नीक एष ते पिण्डः ये चात्र त्वामनु
<>यांश्च त्वमनु तस्मै ते स्वधा । एवं पितामह-
<>प्रपितामहमातामहप्रमातामहवृद्धप्रमाताम-
<>हेभ्यः । पिण्डशेषविकिरणं पिण्डान्तिके । ओँ
<>लेपभुजः प्रीयन्तां इति स्तरणकुशेषु हस्त-
<>मार्ज्जनम् । प्रक्षालितेन पिण्डपात्रोदकेन अमुक
<>गोत्र अस्मत्पितः अमुकशर्म्मन् सपत्नीक
<>एतत्ते जलमवनेनिक्ष्व ओँ ये चात्र त्वामनु यांश्च
<>त्वमनु तस्मै ते स्वधेति पितृपिण्डसेचनम् ।
<>पिण्डपात्रमधोमुखं कृत्वा बद्धाञ्जलि ओँ अत्र
<>पितरो मादयध्वं यथाभागमावृषायध्वमिति
<>जपः । अपः स्पृष्ट्वा वामेन परावृत्य उदङ्मुखश्च
<>प्राणास्त्रिः संयम्य ।
<>ओँ वसन्ताय नमस्तुभ्यं ग्रीस्माय च नमो नमः ।
<>वर्षाभ्यश्च शरत्संज्ञ ऋतवे च नमः सदा ॥
<>हेमन्ताय नमस्तुभ्यं नमस्ते शिशिराय च ।
<>माससंवत्सरभ्यश्च दिवसेभ्यो नमो नमः ॥
<>ओँ षड्भ्य ऋतुभ्यो नमः पितृभ्यो नमः । इति
<>जपः । वामेनेव परावृत्य दक्षिणामुखः अमी
<>मदन्त पितरो यथाभागमावृषायिषत । इति
<>जपः । वासः शिथिलीकृत्याञ्जलिं कृत्वा ओँ
<>नमो वः पितरः पितरो नमो वः । इति जपः ।
<>गृहान्नः पितरो दत्त । इति गृहवीक्षणम् ॥
<>ओँ सदो वः पितरो देष्मः । इति पिण्डवीक्ष-
<>णम् । ओँ एतद्वः पितरो वासः इत्युच्चार्य्य
<>अमुकगोत्र इत्यादिना एतत्ते वासः ओँ ये
<>चात्र त्वामनु यांश्च त्वमनु तस्मै ते स्वधा ।
<>दशाभवसूत्रदानम् । वामेन पाणिना उदक
<>पात्रं गृहीत्वा । ओँ ऊर्ज्जं वहन्तीरमृतं घृतं पयः
[Page5-159-a+ 52]
<>कीलालं इत्यादिना पिण्डोपरि बारिधारा-
<>त्यागः । पूर्वस्थापितपात्रशेषोदकैः प्रत्येकं पिण्ड-
<>सेचनम् । पिण्डवाह्येन गन्धादिदानम् । पिण्डो-
<>परि कुशं हस्तञ्च दत्त्वा ओँ अक्षन्नमी मदन्त-
<>ह्यवप्रिया अधूषत अस्तोषत स्वभानवो विप्रा न
<>विष्टया मतीयो यान्न्विन्द्र ते हरीति जपः ।
<>इत्थं मातामहादेर्ब्राह्मणानामाचमनं सुसुप्रो-
<>क्षितमस्त्विति भूम्यभ्युक्षणं कृत्वा ।
<>अपां मध्ये स्थिता देवा सर्व्वमप्सु प्रतिष्ठितम् ।
<>ब्राह्मणस्य करे न्यस्ताः शिवा आपो भवन्तु
<>नः ॥
<>शिवा आपः सन्त्विति हस्ते ब्राह्मणस्य जल-
<>दानम् ।
<>लक्ष्मीर्वसति पुष्पेषु लक्ष्मीर्वसति पुष्करे ।
<>लक्ष्मीर्वस्ते सदा गोष्ठे सौमनस्यं सदास्तु मे ॥
<>मीमनस्यमस्तु पुष्पदानम् ।
<>ओँ अक्षतञ्चास्तु मे पुण्यं शान्तिः पुष्टिर्धृतिश्च
<>मे ।
<>यद्यत् श्रेयस्करं लोके तत्तदस्तु सदा मम ॥
<>ओँ अक्षतञ्चारिष्टञ्चास्तु यवतण्डुलदानम् । अमुक-
<>गोत्राणामस्मत् पितृ-पितामह-प्रपितामहानां
<>सपत्नीकानां दत्तमिदमन्नपानादिकमक्षय्यमस्तु
<>इति पित्रादिब्राह्मणहस्ते सतिलजलदानम् ।
<>यजमानस्य प्रश्ने अस्त्विति ब्राह्मणो वदेत् ।
<>एवं मातामहादीनामक्षय्यम् । आशिषः ।
<>ओँ अघोराः पितरः सन्तु गोत्रं नो वर्द्धताम् ।
<>दातारो नोऽभिवर्द्धन्तां वेदाः सन्ततिरेव च ।
<>श्रद्धाच नो मा व्यगमद्वहु देयञ्च नोऽस्त्विति ॥
<>अन्नञ्च नो बहु भवेदतिथ्ॐश्च लभेमहि ।
<>याचितारश्च नः सन्तु मा च याचिष्म कञ्चन ॥
<>एता एवाशिषः सन्तु सौमनस्यमस्तु सुसुखं
<>चास्तु इत्युक्ते पिण्डपात्रे अर्घ्यसम्बन्धान् कुशान्
<>पवित्राणि चास्तीर्य्य पित्रादिब्राह्मणं स्पृष्ट्वा
<>स्वधां वाचयिष्ये ओँ वाच्यतां ओँ पितृपितामह-
<>प्रपितामह-मातामह-प्रमातामह-वृद्धप्रमाता-
<>महेभ्यो यथानामशर्म्मभ्यः सपत्नीकेभ्यः स्वधो-
<>च्यतां अस्त स्वधा इत्युक्ते ऊर्ज्जं वहन्तीरमृतं
<>घृतं इति पिण्डानामुपरि वारिधारां दद्यात् ।
<>तत ओँ विश्वेदेवा अस्मिन् यज्ञे प्रीयन्तां देव-
<>ब्राह्मणहस्ते यवोदकदानं ओँ प्रीयन्तामिति
<>तेनोक्त ओँ देवताभ्य इति त्रिर्ज्जपेत् । अधो-
<>मुखपिण्डपात्राणि चालयित्वा आचम्यदक्षिणो
<>पवोती पूर्व्वाभिमुखः ओँ अमुकसगोत्राय
<>अमुकशर्म्मणे ब्राह्मणाय सपत्नीकाय श्राद्ध-
<>प्रतिष्ठार्थं दक्षिणामिदं रजतं तुभ्यमहं ददे
<>इति दक्षिणां दद्यात् एवं मातामहादौ ततो
<>देवब्राह्मणाय दक्षिणादानम् । ततः पितृ-
<>ब्राह्मणे । पिण्डपात्रमुत्तानं कृत्वा ओँ पिण्डाः
<>सम्पन्नाः ओँ सुसम्पन्ना इति पिण्डे क्षीरधारां
<>दत्त्वा पिण्डचालनम् ।
<>ओँ वाजे वाजे वतवाजिनो नो
<>धनेषु विप्रा अमृता ऋतज्ञाः ।
[Page5-159-b+ 52]
<>अस्य मध्वः पिबत मादयध्वं
<>तृप्ता यात पथिभिर्देवयानैः ॥
<>इति पित्रादिविसर्ज्जनम् ॥
<>ओँ आ मा वाजस्य प्रसवो जगम्या-
<>देमे द्यावा पृथिवी विश्वरूपे ।
<>आ मा गन्तु पितरा मातरा युव-
<>मा मा सोमोऽमृतत्वाय गम्यात् ॥
<>इति देवविसर्ज्जनम् ॥
<>ओँ अभिरम्यतामित्युक्ते अभिरताः स्म इति
<>ब्राह्मणैरनुज्ञातस्य निवर्त्तनम् । गवादिषु पिण्ड-
<>प्रतिपादनमिति ।
<>एष श्राद्धविधिः प्रोक्तः पठतां पापनाशनः ।
<>अनेन विधिना श्राद्धं कृतं वै यत्र कुत्रचित् ॥
<>अक्षयं स्यात् पितॄणाञ्च स्वर्गप्राप्तिर्ध्रुवा तथा ।
<>इत्युक्तं पार्व्वणश्राद्धं पितॄणां ब्रह्मलोकदम् ॥”
<>इत्याद्ये गारुडे पार्व्वणश्राद्धम् २२२ अध्यायः ॥
<>ब्रह्मोवाच ।
<>“नित्यश्राद्धं प्रवक्ष्यामि पूर्व्ववत्तद्विशेषयेत् ॥
<>ओँ अमुकसगोत्राणामस्मत्पितृपितामहप्रपि-
<>तामहानाममुकशर्म्मणां सपत्नीकानां श्राद्धं
<>सिद्धान्नेन युष्मभ्यमहं करिष्ये ।
<>आसनादिकमत्र स्याद्विश्वे देवविवर्ज्जितम् ।
<>वृद्धिश्राद्धं प्रवक्ष्यामि पूव्ववत्तद्विशेषकम् ॥
<>जातपुत्त्रमुखदर्शनादौ वृद्धिश्राद्धे पूर्व्वाभिमुखेषु
<>दक्षिणोपवीतिषु मधुयववदरमिश्राः पिण्डा दैव
<>तीर्थेन नमस्कारान्तेन दक्षिणोपचारेणकर्त्तव्यम्
<>दक्षिणजानु गृहीत्वा ओँ अद्यास्मदीयामुकवृद्धौ
<>अमुक-गोत्राणामस्मत्पितृ-पितामहप्रपिता-
<>मह-मातामह-प्रमातामह-वृद्धप्रमातामहानां
<>अमुकशर्म्मणां सपत्नीकानां नान्दीमुखानां
<>श्राद्धेकर्त्तव्ये वसुसत्यसंज्ञकानां विश्वेषां देवानां
<>श्राद्धं सिद्धान्नन युष्मासु मया कर्त्तव्यम् । इति
<>देवब्राह्मणामन्त्रणं ओँ करिष्यसीति तेनोक्ते
<>इत्थमेव मातृपितामहीप्रपितामहीनां देवब्राह्म
<>णामन्त्रणम् । तत ओँ अमुकगोत्राया मत्-
<>प्रतितामह्या अमुको देव्या नान्दोमुख्याः श्राद्धं
<>सिद्धान्नेन युष्मासु मया कर्त्तव्यमिति प्रपिता-
<>महीब्राह्मणामन्त्रणम् । करिष्यसीति तेनोक्ते
<>इत्थमेव पितामहाब्राह्मणामन्त्रणं मातृब्राह्मणा
<>मन्त्रणञ्च । तत ओँ अद्यामुकवृद्धौ अमुक-
<>गोत्राणामस्मत्-प्रपितामह-पितामह-पितॄणां
<>नान्दोमुखानां श्राद्धं सिद्धान्नेन युष्मासु मया
<>कर्त्तव्यमिति ब्राह्मणामन्त्रणं ओँ करिष्यसीति
<>तेनोक्ते इत्थमेव वृद्धप्रमातामहादिब्राह्मणा-
<>मन्त्रणम् । देवपितृसर्व्वदेवब्राह्मणश्राद्धकरणानु-
<>ज्ञापनम् । आसने ओँ विश्वे देवास आगत शृणु-
<>ताम् इमं हवं एदं वर्हिर्निषीदत ओँ विश्वे-
<>देवाः शृणुतेमं हवं ये मेऽन्तरीक्षे य उपद्यविष्ट
<>ये अग्निजिह्वा उतवा यजत्रा आसद्यास्मिन्
<>वर्हिषि मादयध्वम् । ओँ आगच्छन्तु महाभागा
<>विश्वेदेवा इति विश्वेदेवावाहनम् । गन्धादि-
<>दानञ्च । अच्छिद्रावधारणवाचनम् । ततः प्रपि-
[Page5-159-c+ 52]
<>तामहीप्रभृतीनामनुज्ञापनं आसनं गन्धादि-
<>दानं अच्छिद्रावधारणम् । इत्थं प्रपितामहा-
<>दीनां अनुज्ञापनम् । आसनं आवाहने
<>गन्धादिदानम् । एवं वृद्धप्रमातामहादीनां
<>अनुज्ञापनादिकरणम् । ओँ वसुसत्यसंज्ञकेभ्यो
<>विश्वेभ्यो देवेभ्य एतदन्नं सघृतं सपानीयं सव्य-
<>ञ्जनं सवदरे सदधि प्रतिषिद्धवर्ज्जितं नमः ।
<>इति अन्नसङ्कल्पनम् । ओँ अमुकमोत्रे मत्-
<>प्रपितामहि अमुकीदेवि नान्दिमुखि एतदन्नं
<>सवदरं सदधि नमः । इत्थं पितामहौमातृ-
<>ब्राह्मणे । ततः प्रपितामहादिब्राह्मणपात्रे ओँ
<>अमुकगोत्रेभ्यो मत्प्रपितामहपितामहपितृभ्य
<>एतदन्नं सवदरं सदधि सव्यञ्जनं सपानीयं नमः ।
<>एवं वृद्धप्रमातामहादिभ्यः ॥ * ॥
<>एकोद्दिष्टं पुरावश्यं तद्विशेषं वदे शृणु ॥
<>प्रथमं निमन्त्रणं पादप्रक्षालनं आसनम् । अद्य
<>अमुकगोत्रस्य मत्पितुरसुकदेवशर्म्मणः प्रति-
<>सांवत्मरिकमेकोद्दिष्टं श्राद्धं सिद्धान्नेन युष्मासु
<>अहं करिष्ये । श्राद्धकरणानुज्ञापनम् । आसनं
<>अर्घ्यः । गन्धादिदानं पितृस्थापनम् । अन्न-
<>संङ्कल्पनं जप्यं निवीती उत्तराभिमुखीभूया-
<>तिथिश्राद्धं कुर्य्यात् । ततस्तृप्तिं ज्ञात्वा दक्षि-
<>णाभिमुखो वामोपवीती उच्छिष्टसमीपे ये
<>अग्निदग्धा इति अन्नविकिरणम् । ओँ अमुक-
<>गोत्र पितुरमुकदेवशर्म्मन् एतत्ते जलमवने-
<>निक्ष्व ये चात्र त्वामनु यांश्च त्वमनु तस्मै ते
<>स्वधा इति रेखोपरि दक्षिणामुखवारिधारा-
<>दानम् ।” इति गारुडे २२३ अध्यायः ॥ * ॥
<>ब्रह्मोवाच ।
<>“सपिण्डीकरणं वक्ष्ये पूर्णेऽब्दे तत्क्षयाहनि ।
<>कृत्वा कुतपकाले तु प्रेतादेः पितृलोकदम् ।
<>सपिण्डीकरणं कुर्य्यात् अपराह्वे तु पूर्व्ववत् ॥
<>पितामहादिब्राह्मणनिमन्त्रनम् । ओँ पुरोरवो
<>माद्रवःसंज्ञकेभ्यो देवेभ्य एतदासनं नमः ।
<>वामपार्श्वे चासनदानम् । ततः पितामह-
<>प्रपितामहवृद्धप्रपितामहानां सपत्नीकानां
<>श्राद्धमहं करिष्ये । इत्यनुज्ञाग्रहणम् । पात्र-
<>त्रयकरणं पात्रोपरि कुशं दत्त्वा पात्रान्तरेण
<>पिधाय अच्छिद्रावधारणान्तं परिसमाप्य तथैव
<>पितुरपि सपत्नीकस्य प्रेतान्तनाम्ना श्राद्धकर-
<>णानुज्ञापनम् । देवपात्राच्छिद्रावधारणम् । तं
<>परिसमाप्य पितामहप्रपितामहवृद्धप्रपितामह-
<>पितृक्रमेण पात्राणां मनाक् वाचनं उद्धाटनं
<>कृत्वा ये समानाः संमनसः पितरो यमराज्ये ।
<>तेषां लोकः स्वधा नमो यज्ञो देवेश कल्प्यताम् ॥
<>ये समानाः समनसो जीवा जीवेषु मामकाः ।
<>तेषां श्रीर्मयी कल्प्यतां अस्मिन् लोके शतं
<>समाः ॥
<>एतन्मन्त्रद्वयेन पितृपात्रोदकं पितामहप्रपिता-
<>महवृद्धप्रपितामहपात्रे दत्त्वा वृद्धप्रपितामह-
<>पात्रं परित्यज्य पितामहप्रपितामहयोरुदकं
<>पवित्रञ्च पितृपात्रे निक्षिपेत् । ततः पितृ-
[Page5-160-a+ 52]
<>ब्राह्मणहस्ते पवित्रदानम् । पात्रपुष्पेण शिरसः
<>करपादार्च्चनं हस्तेऽन्यजलदानं हस्ताभ्यां पात्र-
<>मुत्थाप्य ओँ या दिव्येति च पठित्वा अमुक-
<>गोत्र मत्पितरमुक प्रेत एष ते अर्घ्यो ये
<>चात्र त्वामनु यांश्च त्वमनु तस्मै ते स्वधा इति
<>पितृब्राह्मणहस्ते स्तोकमर्घ्योदकं पितृतीर्थेन
<>दत्त्वा पितामहब्राह्मणहस्ते पवित्रदानं पात्र-
<>पुष्पेण शिरः करपादार्च्चनं हस्तेऽन्यजलदानम् ।
<>हस्ताभ्यां पात्रमुत्थाप्य या दिव्येति पठित्वा
<>अमुकगोत्र मत्पितामह अमुकदेवशर्म्मन्
<>सपत्नीक एष तेऽर्घ्यः स्वधा । पितृपात्रेणैव
<>पितामहब्राह्मणहस्ते स्तोकमर्घ्योदकं दत्त्वा-
<>शेषमुदवां पिण्डसेचनार्थं पात्रान्तरे निधाय
<>तेनैव पात्रेण पितामहब्राह्मणानां हस्तस्थं
<>उदकं पवित्रञ्च गृहीत्वा पितृब्राह्मणवामपार्श्वे-
<>दक्षिणाग्रकुशोपरि पितृभ्यः स्थानमसीति
<>अधोमुखपात्रस्थापनम् । पितामहानां गन्धादि-
<>दानं अग्नौकरणम् । देवानां अवशिष्टान्नं
<>पितामहादिपात्रे क्षिपेत् । पितामहादिपात्रा-
<>भिमन्त्रणादिवाचनपर्य्यन्तं क्रमेण समाप्य पितृ
<>ब्राह्मणपात्राभिमन्त्रणं अङ्गुष्ठनिवेशनं तिल-
<>विकिरणम् । सिद्धान्नविकिरणं कृत्वा अमुक-
<>गोत्र मत्पितरमुक प्रेत एतत्ते अन्नं सघृतं
<>सपानीयं सव्यञ्जनं प्रतिषिद्धवर्जितं ये चात्र
<>त्वामनु यांश्च त्वमनु तस्मै ते स्वधा । ततो
<>देवप्रभृति आपोशानं दद्यात् । अतिथौ
<>प्राप्ते अतिथिश्राद्धं कुर्य्यात् अस्मिन्नवसरे ।
<>ततो विकिरणम् । पितामहादौ प्रश्नं कृत्वा
<>पितृब्राह्मणे ओँ स्वदितं भवद्भिरिति प्रश्नः
<>अमुकगोत्र मत्पितामह अमुकशर्म्मन् सप-
<>त्रीक एष ते पिण्डो ये चात्र त्वामनु यांश्च
<>त्वमनु तस्मै ते स्वधा । एवमन्ययोः । पिण्ड-
<>दानमच्छिद्रमस्तु । सङ्कल्पसिद्धिरस्तु इति वाचनं
<>कृत्वा ततः पितप्रे तपिण्डपातनं ओँ संकल्प-
<>सिद्धिरस्त्विति वाचनम् । तंसमाप्य पिण्डं त्रिधा
<>कृत्वा ये समानाः समनसः इति मन्त्रद्वयं
<>पठित्वा पितामहप्रपितामहवृद्धप्रपितामह-
<>पिण्डेषु क्षिपेत् । पिण्डेषु गन्धादिकं पिण्डचाल
<>नम् । अतिथिब्राह्मणे स्वदितमित्यादि प्रश्नः ।
<>ब्राह्मणानामाचमनं भुक्तक्रमेण ताम्बूलदानं
<>सुसुप्रोक्षितमस्तु शिवा आपः सन्तु वृद्धप्रपिता-
<>महादिक्रमेण ब्राह्मणानां हस्ते जलदानम् ।
<>गोत्रस्याक्षय्यमस्तु पितृब्राह्मणहस्ते ओँ उप-
<>तिष्ठतामिति सतिलजलदानं नामगोत्रेण उप-
<>तिष्ठतामिति तेनोक्ते अघोराः पितरः सन्तु
<>मन्त्विति उक्ते स्वधां वाचयिष्ये इति पिता-
<>महादिब्राह्मणानुज्ञापनम् ओँ वाच्यतामित्युक्ते
<>पितामहादिभ्यः स्वधोच्यताम् अस्तु स्वधा इत्युक्ते
<>पितृब्राह्मणे पितृभ्यः स्वधोच्यतां इति अस्तु
<>स्वधा इत्युक्ते ओँ ऊर्ज्जं वहन्तीरमृतं इति
<>दक्षिणाभिमुखवारिधारात्यागः । ओँ विश्वेदेवा
<>अस्मिन् यज्ञे प्रीयन्तामिति देवब्राह्मणहस्ते
[Page5-160-b+ 52]
<>यवोदकदानम् । ओँ देवताभ्य इति त्रिर्ज्जपः ।
<>पिण्डान् पात्रे तोलयित्वा आचम्य पितामहा-
<>दिभ्यो दक्षिणां दत्त्वा ततः पितृब्राह्मणाय ततो
<>अतिथिब्राह्मणाय च । आशिषो मे दीयन्ता-
<>मित्याशीःप्रार्थनं आशिषः प्रतिगृह्यन्तां इत्युक्ते
<>दातारो नोऽभिवर्द्धन्तामिति पात्रमुत्तानं कृत्वा
<>वाजे वाजे इति विसर्ज्जनम् । अभिरम्यतामिति
<>पितृब्राह्मणविसर्जनम् ।
<>सपिण्डीकरणश्राद्धं व्यासप्रोक्तं मया तव ।
<>श्राद्धं विष्णुः श्राद्धकर्त्ता फलं श्राद्धादिकं हरिः ॥”
<>इति गारुडे २२४ अध्यायः ॥ * ॥
<>तिथ्यादिविशेषे श्राद्धकरणफलं यथा, --
<>व्यास उवाच ।
<>“अथ श्राद्धममावास्यां प्राप्य कार्य्यं हिजोत्तमैः ।
<>पिण्डान्नाहार्य्यकं भक्तभुक्तिमुक्तिफलप्रदम् ॥
<>पिण्डान्नाहार्य्यकं श्राद्धं क्षीणे राजनि शस्यते ।
<>अपराह्णे द्विजातीनां प्रशस्ते नामिषेण तु ॥
<>प्रतिपत्प्रभृति ह्येतास्तिथयः कृष्णपक्षके ।
<>चतुर्द्दशीं वर्ज्ज यित्वा प्रशस्ता ह्युत्तरोत्तराः ॥
<>अमावास्याष्टकास्तिस्रः पौषमाघादिषु त्रिषु ।
<>तिस्रश्चान्वष्टकाः पुण्या माघस्य दशमी तथा ॥
<>त्रयोदशी मघायुक्ता वर्षासु तु विशेषतः ।
<>शस्यपाकश्राद्धकाला नित्यं प्रोक्ता दिने दिने ॥
<>नैमित्तिकं हि कर्त्तव्यं ग्रहणे चन्द्रसूर्य्ययोः ।
<>बान्धवानाञ्च मरणे नारकी स्यादथान्यथा ॥
<>काम्यानि चैव श्राद्धानि शस्यन्ति ग्रहणादिषु ।
<>अयने विषुवे चैव व्यतीपातेऽप्यनन्तकम् ॥
<>संक्रान्त्यामक्षयं श्राद्धं तथा जन्मदिनेष्वपि ।
<>नक्षत्रेषु च सर्व्वेषु तथा कामे विशेषतः ॥
<>स्वर्गन्तु लभते कृत्वा कृत्तिकासु द्विजोत्तमः ।
<>अपत्यमथ रोहिण्यां सौम्ये तु ब्रह्मवर्च्चसम् ॥
<>मुद्राणां कर्म्मणां सिद्धिमार्द्रायां शस्यमेव च ।
<>पुनर्व्वसौ तथा भूमिं श्रियं पुष्पे तथैव च ॥
<>सर्व्वान् कामान् तथा सर्पेपैत्रे सौभाग्यमेव च
<>अर्य्यमणे त धनं विद्यात् फाल्गुन्यां पाप-
<>नाशनम् ॥
<>ज्ञातिश्रेष्ठं तथा हस्ते चित्रायां सुबहून् सुतान् ।
<>बाणिज्यसिद्धिं स्वातौ च विशाखायां सुवर्णकम् ।
<>मैत्रे बहूनि मित्राणि राज्यं शक्रे तथैव च ।
<>मूले कृषिं लभेद्यानं सिद्धिमाप्ये तथैव च ॥
<>सर्व्वान् कामान् वैश्वदेवे श्रैष्ठन्तु श्रवणे पुनः ।
<>श्रविष्ठायां तथा कामान् वारुणेच क्ष परं बलम्
<>अजैकपादके कुर्य्यादहिव्रध्ने गृहे शुभम् ।
<>रेवत्यां बहवो रोगा ह्यश्विन्यां तुरगांस्तथा ॥
<>याम्ये चाजीवनं तस्मात् यदि श्राद्धं प्रयच्छति
<>आदित्यवारे चारोग्यं चान्द्रे सौभाग्यमेव च ॥
<>कौजे सर्व्वत्र विजयं सर्व्वान् कामान् बुधस्य च
<>विद्यामभीष्टं जीवे तु धनं वै भार्गवे पुनः ।
<>शनैश्चरे लभेदायुः प्रतिपत्सु शुभान् सुतान् ।
<>कन्यकां वै द्धितीयायां तृतीयायां भुवन्तथा ॥
<>पशून् क्षुद्रांश्चतुर्थ्यान्तु पञ्चम्यां शोभनान्
<>सुतान् ।
[Page5-160-c+ 52]
<>षष्ठ्यां द्युतिं कृषिञ्चापि सप्तम्यां लभते नरः ॥
<>अष्टम्यामपि बाणिज्यं लभते श्राद्धदः सदा ।
<>स्यान्नवम्यामेकस्वुरं दशम्यां द्विखुरं बहु ॥
<>एकादश्यान्तथा रूप्यं ब्रह्मवर्च्चस्विनः सुतान्
<>द्वादश्यां जातरूपन्तु रजतं रौप्यमेव च ॥
<>ज्ञातिश्रैष्ठं त्रयोदश्यां चतुर्द्दश्यान्तु कुप्रजाः
<>पञ्चदश्यां सर्व्वकाममाप्नोति श्राद्धदः सदा ॥
<>तस्माच्छ्राद्धं न कर्त्तव्यं चतुर्द्दश्यां द्विजातिभिः ।
<>शस्त्रेण तु हतानां वै तत्र श्राद्धं प्रकल्पयेत् ॥
<>द्रव्यब्राह्मणसम्पत्ती न कालनियमः कृतः ।
<>तस्माद्भोगापवर्गार्थं श्राद्धं कुर्य्यात् द्विजातिभिः ।
<>कर्म्मारम्भेषु सर्व्वेषु कुर्य्यादाभ्युदयं पुनः ।
<>पुत्त्रजन्मादिषु श्राद्धं पार्व्वणं पर्व्वणि स्मृतम् ॥
<>अहन्यहनि नित्यं स्यात् काम्यं नैमित्तिकं तथा
<>एकोद्दिष्टन्तु विज्ञेयं वृद्धिश्राद्धञ्च पार्वणम् ॥
<>एतत् पञ्चविधं श्राद्धं मनुना परिकीर्त्तितम् ।
<>यात्रायां षष्ठमाख्यातं तत् प्रयत्नेन पालयेत् ॥
<>शुद्धये सप्तमं श्राद्धं ब्रह्मणा परिकीर्त्तितम् ।
<>दैविकं चाष्टमं श्राद्धं यत् कृत्वा मुच्यते भयात् ॥
<>सन्ध्यारात्र्योर्न कर्त्तव्यं रात्रोरन्यत्र दर्शनात् ।
<>देशानाञ्च विशेषेण भवेत् पुण्यमनुत्तमम् ॥
<>गयायामक्षयं श्राद्धं प्रयागेऽमरकण्टके ।
<>गायन्ति पितरो गाथां कीर्त्तयन्ति मनीषिणः ॥
<>एष्टव्या बहवः पुत्त्रा यद्येकोऽपि गयां व्रजेत् ।
<>यजेत् वाश्वमेधेन नीलं वा वृषमुत्सृजेत् ॥
<>एष्टव्या बहवः पुत्त्राः शीलवन्तो गुणान्विताः ।
<>तेषान्तु समवेतानां यद्योकोऽपि गयां व्रजेत् ॥
<>गयां प्राप्यानुषङ्गेण यः श्राद्धं सम्यगाचरेत् ।
<>तारिताः पितरस्तेन स याति परमां गतिम् ॥
<>वराहपर्व्वते चैव गङ्गायाञ्च विशेषतः ।
<>वाराणस्यां विशेषेण यत्र देवः स्वयं हरः ॥
<>गङ्गाद्वारे प्रभासे च विन्ध्यके नीलपर्वते ।
<>कुरुक्षेत्रे च कुब्जाम्रे भृङ्गतुङ्गे महालये ॥
<>केदारे फल्गुतीर्थे च नैमिषारण्य एव च ।
<>सरस्वत्यां विशेषेण पुष्करे च विशेषतः ॥
<>नर्म्मदायां कुशावर्त्ते श्रीशैले भद्रकर्णके ।
<>वेत्रवत्यां विपाशायां गोदावर्य्यां विशेषतः ॥
<>एवमादिष्वथान्येषु तीर्थेषु पुलिनेषु च ।
<>नदीनाञ्चैव तीरेषु तुष्यन्ति पितरः सदा ॥ * ॥
<>ब्रीहिभिश्च यवैर्म्मांसैरद्भिर्म्मूलफलेन च ।
<>श्यामकैश्च तथा शाकैर्नीवारैश्च प्रियङ्गुभिः ॥
<>गोधूमैश्च तिलैर्म्मुद्नेर्म्मासं प्रीणयते पितॄन् ।
<>आम्रानाम्रातकानिक्षून् मृद्धीकांश्च सदाडि-
<>मान् ॥
<>विदारीश्च भरुण्डांश्च श्राद्धकाले प्रदापयेत् ।
<>लाजन्माधुयुतान्दद्यात् शक्तून् शर्कया सह
<>दद्याच्छ्राद्धे प्रयत्नेन शृङ्गाटककशेरुकान् ॥
<>द्वौ मासौ मत्स्यमांसेन त्रीन्मासान् हारिणेन तु ।
<>औरभ्रे णाथ चतुरः शाकुनेन तु पञ्च च ॥
<>षण्माषान् छागमांसेन पाषतेनाथ सप्त व ।
<>अष्टावेणस्य मांसेन रौरवेण नवैव तु ॥
<>दशमासांस्तु तप्यन्ति वराहमहिषामिषैः ।
[Page5-161-a+ 52]
<>शशकूर्म्मयोस्तु मांसेन मासानेकादशैव तु ॥
<>संवत्सरन्तु गव्येन पयसा पायसेन वा ।
<>वाध्रीणसस्य मांसेन तृप्तिर्द्वादशवार्षिकी ॥
<>कालशाकं महाशल्कं खङ्गिनोऽप्यामिषं मधु ।
<>आनन्त्यायैव कल्प्यन्ते मुन्यन्नानि च सर्व्वशः ॥
<>क्रीत्वा लब्ध्वा स्वयंवाथ मृतानाहृत्यवै द्विजः ।
<>दद्यात् श्राद्धे प्रयत्नेन यदस्याक्षयमुच्यते ॥ * ॥
<>पिप्पलिं शिग्रु कञ्चैव तथा चैव मसूरकम् ॥
<>कुष्माण्डालाववार्त्ताकान् भूतृणं सुरसं तथा ।
<>कुसुम्भं पिण्डमूलं वै तण्डुलीयकमेव च ॥
<>राजमाषांस्तथा क्षीरं माहिषञ्च विवर्जयेत् ।
<>कोद्रवान् कोविदारांश्च पालङ्कीं मरिचं तथा ।
<>वर्जयेत् सर्व्वयत्नेन श्राद्धस्थाने द्विजोत्तमः ॥”
<>इति कौर्म्मे उपविभागे १९ अध्यायः ॥
<>व्यास उवाच ।
<>“स्रात्वा यथोक्तं संतर्प्य पितॄन् चन्द्रक्षये द्विजः
<>पिण्डान्वाहार्य्यकं श्राद्धं कुर्य्यात् सौम्यमनाः
<>शुचिः ॥
<>पूर्व्वमेव परीक्षेत ब्राह्मणं वेदपारगम् ।
<>तीर्थं तद्धव्यकव्यानां प्रदाने वातिथिः स्मृतः ॥
<>ये सोमपा विरजसो धर्म्मज्ञाः शान्तचेतसः ।
<>व्रतिनो नियमस्थाश्च ऋतुकालाभिगामिनः ॥
<>पञ्चाम्निरप्यधीयानो यजुर्व्वेदविदेव च ।
<>सुबह्वृक् च त्रिषवणस्त्रिमधुर्व्वाथ यो भवेत् ॥
<>त्रिणाचिकेतश्छन्दोगो ज्ये ष्ठसागम एव च ।
<>अथर्व्व शिरसोऽध्येता रुद्राध्यायी विशेषतः ॥
<>अम्निहोत्रपरो विद्वान् न्यायविच्च षडङ्गवित् ।
<>मन्त्रब्राह्मणविच्चैव यश्च स्याद्धर्म्मपाठकः ।
<>ऋषिव्रती ऋषिकश्च तथा द्वादशवार्षिकः ॥
<>ब्रह्मदेयार्थसन्तानो गर्भशुद्धः सहस्रदः ।
<>चान्द्रायणब्रतचरः सत्यवादी पुराणवित् ।
<>गुरुदेवाग्निपूजासु प्रसक्तो ज्ञानतत्परः ॥
<>विमुक्तः सर्व्वतो धीरो ब्रह्मभूतो द्विजोत्तमः ।
<>महादेवार्च्चनरतो वैष्णवः पंक्तिपावनः ॥
<>अहिंसानिरतो नित्यमप्रतिग्राहकस्तथा ।
<>सत्रिणो दाननिरता विज्ञेयाः पंक्तिपावनाः ॥
<>मातापित्रोर्हिते युक्तः प्रातःस्नायी च वा द्विजः
<>अध्यात्मविन्मुनिर्द्दान्तो विज्ञेयः पंक्तिपावनः ॥
<>ज्ञाननिष्ठो महायोगी वेदान्तार्थविचिन्तकः ।
<>श्रद्धालुः श्राद्धनिरतो ब्राह्मणः पंक्तिपावनः ॥
<>वेदविद्याव्रतस्नातो ब्रह्मचर्य्यापरः सदा ।
<>आथर्व्वणो मुमुक्षुश्च ब्राह्मणः पंक्तिपावनः ॥
<>असमानप्रवरको ह्यसगोत्रस्तथैव च ।
<>असम्बन्धी च विज्ञेयाः ब्राह्मणाः पंक्तिपावनाः ॥
<>भोजयेद्योगिनं पूर्व्वं तत्त्वज्ञानरतिं यतिम् ।
<>अलामे नैष्ठिकं दान्तमुपकुर्व्वाणकं तथा ॥
<>तदलाभे गृहस्थं वा मुमुक्षुं सङ्गवर्ज्जितम् ।
<>सर्व्वालाभे साधकं वा गृहस्थमपि भोजयेत् ॥
<>प्रकृतेर्गुणतत्त्वज्ञो यस्याश्नाति यतिर्हविः ।
<>फलं वेदविदां तस्य सहस्रादतिरिच्यते ॥
<>तस्मात् यत्नेन योगीन्द्रमीश्वरज्ञानतत्परम् ।
<>योजयेद्धष्यकव्येषु त्वलाभे त्वितरान् द्विजान् ॥
[Page5-161-b+ 52]
<>एव वै प्रथमः कल्पः प्रदाने हव्यकव्ययोः ।
<>अनुकल्पस्त्वयं ज्ञेयः सदा सद्भिरतुष्ठितः ॥ * ॥
<>मातामहं मातुलञ्च स्वस्रीयं श्वशुरं गुरुम ।
<>दौहित्रं विट्पतिं बन्धुमृत्विग्याज्यौ च भोज-
<>येत् ॥ * ॥
<>न श्राद्धे भोजयेन्मित्रं धनैः कार्य्योऽस्य संग्रः ।
<>पैशाची दक्षिणा सा हि नैवामुत्र फलप्रदा ॥
<>कामं श्राद्धेऽर्च्चयेन्मित्रं नाभिरूपमपि त्वरिम् ।
<>द्विषता हि हविर्भुक्तं भवति प्रेत्य निष्फलम् ॥
<>ब्राह्मणस्त्वनधीयानस्तुणाग्निरिव शाम्यति ।
<>तस्मै हव्यं न दातव्यं न च भस्मनि हूयते ॥
<>यथौषरे बीजसुप्त्वा न वप्ता लभते फलम् ।
<>तथानृचे हविर्द्दत्त्वा न दाता लभते फलम् ॥
<>यावतो ग्रसते पिण्डान् हव्यकव्ये ष्वमन्त्रवित् ।
<>तावतो ग्रसते प्रेत्य दीप्तान् शूलर्ष्ट्ययोगुडान् ॥
<>अपि विद्याकुलैर्मुक्ता हीनवृत्ता नराधमाः ।
<>यत्रेते भुञ्जते हव्यं तद्भवेदासुरं द्विजाः ॥
<>यस्य वेदश्च वेदी च विच्छिद्येते त्रिपूरुषम् ।
<>एष त्वब्राह्मणो नार्हः श्राद्धादिषु कदाचन ॥
<>शूद्रप्रेष्यो भृतो राज्ञा वृषलग्रामयाजकः ।
<>वधबन्धोपजीवी च षडेते ब्रह्मबन्धवः ॥
<>दत्तात्मयोगो वृत्त्यर्थं पतितान्मनुरब्रवीत् ।
<>वेदविक्रयिणो ह्येते श्राद्धादिषु विगर्हिताः ॥
<>श्रुतिविक्रयिणो ये तु परपूर्व्वासमुद्भवाः ।
<>अधमान् ये याजयन्ति पतितास्ते प्रकीर्त्तिताः ॥
<>असंस्कृताध्यापका ये भृत्यर्थेऽध्यापयन्ति ये ।
<>अधीयते तथा वेदान् पतितास्ते प्रकीर्त्तिताः ॥
<>बुद्धश्रावकनिर्ग्रन्थाः पञ्चरात्रिविदो जनाः ।
<>कापालिकाः पाशुपताः पाषण्डा ये च तद्विधाः ॥
<>यस्याश्नन्ति हव्ॐष्येते दुरात्मानस्तु तामसाः ।
<>न तस्य तद्भवेच्छ्राद्धं प्रेत्य चेह फलप्रदम् ॥
<>अनाश्रमी यो द्विजः स्यादाश्रमी वा निरर्थकः ।
<>मिथ्याश्रमी च ये विप्रा विज्ञेयाः पंक्तिदूषकाः ॥
<>दुश्चर्म्मा कुनखी कुष्ठी श्वित्री च श्यावदन्तकः ।
<>विद्धप्रजननश्चैव स्तेनः क्लीवोऽथ नास्तिकः ॥
<>मद्यपो वृषलीसक्तो वीरहा दिधिषूपतिः ।
<>अगारदाही कुण्डाशी सोमविक्रयिणो द्विजाः ॥
<>परिवेत्ता तथा हिंस्राः परिवित्तिर्निराकृतिः ।
<>पौनर्भवः कुशीदी च तथा नक्षत्रदर्शकः ॥
<>गीतवादित्रनिरतो व्याधितः काण एव च ।
<>हीनाङ्गश्चातिरिक्ताङ्गो ह्यवकीर्णी तथैव च ॥
<>कन्यादूषी कुण्डगोलौं ह्यभिशस्तोऽथ देवलः ।
<>मित्रध्रुक् पिशुनश्चैव नित्यं भार्य्यानुवर्त्तकः ॥
<>मातापित्रोर्गुरोस्त्यागी दारत्यागी तथैव च ।
<>गोत्रभिद्भ्रष्टशौचश्च काण्डपृष्ठस्तथैव च ॥
<>अनपत्यः कूटसाक्षी याचको रङ्गजीवनः ।
<>ममुद्रयायी कृतहा तथा समयभेदकः ॥
<>वेदनिन्दापरश्चै व परदाररतास्तथा ।
<>द्विजनिन्दारताश्चैव वर्ज्याः श्राद्धादिकर्म्मसु ॥
<>कृतघ्नः पिशूनः क्रूरो नास्तिको वेदनिन्दकः ।
<>मित्रध्रुक् कुहकश्चैव विशेषात् पंक्तिदूषकाः ॥
<>सर्वे पुनरभोज्यान्नास्तदानार्हा हि कर्म्मसु ।
[Page5-161-c+ 52]
<>ब्राह्मभावान्निरस्ताश्च वर्ज्ज नीयाः प्रयत्नतः ॥
<>शूद्रान्नरसपुष्टाङ्गः सन्ध्योपासनयर्ज्जितः ।
<>महायज्ञविहीनश्च ब्राह्मणः पंक्तिदूषकः ॥
<>अधीतनाशनश्चैव स्नानहोमविवर्ज्जितः ।
<>तामसो राजसश्चैव ब्राह्मणः पंक्तिदूषकः ॥
<>बहुनात्र किमुक्तेन विहितान् ये न कुर्वते ।
<>निन्दितानाचरन्त्येव वर्ज्जनीयाः प्रयत्नतः ॥”
<>इति कौर्म्मे उपविभागे २० अध्यायः ॥ * ॥
<>“गोमयेनोदकैर्भूमिं शोधयित्वा समाहितः ।
<>सन्निपात्र द्विजान् सर्व्वान् साधुभिः सन्निमन्त्र-
<>येत् ॥
<>श्वो भविप्यति मे श्राद्धं पूर्वेद्युरभिपूज्य च ।
<>असम्भवे परेद्युर्व्वा यथोक्तलक्षणैर्युतान् ॥
<>तस्य ते पितरः श्रुत्वा श्राद्धकालमुपस्थितम् ।
<>अन्योन्यमनसा ध्यात्वा सम्पतन्ति मनोजवाः ॥
<>ब्राह्मणैस्ते सहाश्नन्ति पितरो ह्यन्तरीक्षगाः ।
<>वायुभूताश्च तिष्टन्ति भुक्त्वा यान्ति परां गतिम् ॥
<>आमन्त्रिताश्च ते विप्राः श्राद्धकाल उपस्थिते ।
<>वसेयुर्नियताः सर्वे ब्रह्मचर्य्यपरायणाः ॥
<>अक्रोधनोऽत्वरोऽमत्तः सत्यवादी समाहितः ।
<>भारं मैथुनमध्वानं श्राद्धकृद्वर्जयेज्जपम् ॥
<>आमन्त्रितो ब्राह्मणो यः अन्यं वै कुरुते क्षणम्
<>स याति रौरवं घोरं शूकरत्वं प्रयाति च ॥
<>आमन्त्रयित्वा यो मोहादपरं मन्त्रयेत् द्विजम् ।
<>स तस्मादधिकः पापी विष्ठाकीटोऽभिजायते ॥
<>श्राद्धे निमन्त्रितो विप्रो मेथुनं योऽधिगच्छति
<>ब्रह्महत्यामवाप्नोति तिर्य्यग्योनौ स गच्छति ॥
<>श्राद्धं कृत्वा तु भुक्त्वा च योऽध्वानं प्रतिपद्यते ।
<>भवन्ति पितरस्तस्य तन्मासं पांशुभोजनाः ॥
<>निमन्त्रितस्तु यः श्राद्धे प्रकुर्य्यात् कलहं द्विजः
<>भवन्ति तस्य तन्मासं पितरो मलभोजनाः ॥
<>तस्मान्निमन्त्रितः श्राद्धे नियतात्मा भवेत् द्विजः
<>अक्रोधनः शौचपरः कर्त्ता चैव जितेन्द्रियः ॥
<>श्वोभूते दक्षिणां गत्वा दिशं दर्भान् समाहितः
<>समूलानाहरेद्वापि दक्षिणाग्रान् सुनिर्म्मलान् ॥
<>दक्षिणाप्लवनं स्निग्धं विविक्तं शुभलक्षणम् ।
<>शुचिं देशं विविक्तञ्च गोमयेनोपलेपयेत् ॥
<>नदीतीरेषु तीर्थेषु स्वभूमौ चैव सानुषु ।
<>विविक्तेषु च तुष्यन्ति दत्ते च पितरं सदा ॥
<>पारक्ये भूमिभागे तु पितॄणां नैच निर्वपेत् ।
<>स्वामिभिस्तद्विहन्ये त मोहात् यत् क्रियते नरेः ॥
<>अटव्यः पर्व्वताः पुण्यास्तीर्थान्यायतनानि च ।
<>सर्व्वाण्यस्वामिकान्याहुर्न हि तेषु परिग्रहः ॥
<>तिलानवकिरेत्तत्र सर्वतो बन्धयेदजान् ।
<>असुरोपहतं सर्व्वं तिलैः शुध्यत्यजेन वा ॥
<>ततोऽन्नं बहुसंस्कारं नैकव्यञ्जनमच्युतम् ।
<>चोष्यपेयसमृद्धञ्च यथाशक्त्या प्रकल्पयेत् ॥
<>ततो निवृत्ते मध्याह्ने न्यु प्तलोमनखान् द्विजान
<>अभिगम्य यथामार्गं प्रयच्छेद्दन्तधावनम् ॥
<>तैलमभ्यञ्जनं स्नानं स्नानोयञ्च पृथम्बिघम् ।
<>पात्रैरौडुम्बरैः कुर्य्यात् वैश्वदेवत्यपूर्वकम् ॥
<>ततः स्नात्वा विवृत्तेम्यः प्रत्युत्थाय कृताञ्जलिः ।
[Page5-162-a+ 52]
<>पाद्यमाचमनीयञ्च संप्रयच्छेद्यथाक्रमम् ॥”
<>पुस्तकान्तरे विवृत्तेभ्यः स्थाने निमित्तेभ्य इति
<>निवृत्तेभ्य इति च पाठः ॥
<>“ये चात्र विश्वदेवानां द्विजाः पूर्व्वं निमन्त्रिताः
<>प्राङ्मु खान्यासनान्येषां द्विदर्भोपहितानि च ॥
<>दक्षिणासुखयुक्तानि पितॄणामासनानि च ।
<>दक्षिणाग्रैकदर्भाणि प्रोक्षितानि तिलोदकैः ॥
<>तेषूप्रवेशयेदेतानासनं संस्पृशन् द्विजः ।
<>आसध्वमिति संजल्पन्नासीरंस्ते पृथक् पृथक् ॥
<>द्वौ दैवे प्राङ्मु खौ पित्रे त्रयश्चोदद्मुखास्तथा ।
<>एकैकं वा भवेत्तन्त्रं देवमातामहेष्वपि ॥
<>सत्क्रियां देशकालौ च शौचं ब्राह्मणसम्पदम् ।
<>पञ्चैतान् विस्तरो हन्ति तस्मान्नेहेत विस्तरम् ॥
<>अपि वा योजयेदेकं ब्राह्मणं वेदपारगम् ।
<>श्रुतशीलादिसम्पन्नमलक्षणविवर्ज्जितम् ॥
<>उद्धृत्य पात्रे चान्नं तत् सर्व्वस्मात् प्राकृतात्
<>पुनः ।
<>देवतायतने तस्मै निवेद्यान्नं प्रवर्त्तयेत् ॥
<>प्रास्येदग्नौ तदन्नन्तु दद्याद्वा ब्रह्मचारिणे ।
<>तस्मादेकमपि श्रेष्ठं विद्धांसं भोजयेत् द्विजम् ॥
<>भिक्षुक्षो ब्रह्मचारी वा भोजनार्थमुपस्थितः ।
<>उपविष्टेषु यः श्राद्धे कामं तमपि भोजयेत् ॥
<>अतिथिर्यस्य नाश्नाति न तत् श्राद्धं प्रशस्यते ।
<>तस्मात् प्रयत्नात् श्राद्ध्वेषु पूज्या ह्यतिथयो द्विजैः ॥
<>आतिथ्यरहितश्राद्धे भुञ्जते ये द्विजातयः ।
<>काकयोनिं व्रजन्त्येते दाता चैव न संशयः ॥ * ॥
<>हीनाङ्गः पतितः कुष्ठी ब्रणी पुक्कसनास्तिकौ ।
<>कुक्कुटाः शूकराः श्वानो वर्ज्याः श्राद्धेषु दूरतः ॥
<>वीभत्समशुचिं नग्नं मत्तं धूर्त्तं रजस्वलाम् ।
<>नीलकाषायवसनं पाषण्डांश्च विवर्ज्जयेत् ॥
<>यत्तत्र क्रियते कर्म्म पैतृकं ब्राह्मणान् प्रति ।
<>तत् सर्वमेव कर्त्तव्यं वैश्वदैवकपूर्व्व कम् ॥
<>यथोपदिष्टान् सर्व्वांस्तानलं कुर्य्याद्विभूषणैः ।
<>स्रग्दामभिः शिरोवेष्टिधूपवासोऽनुलेपनैः ॥
<>ततस्त्वावाहयेद्देवान् ब्राह्मणानामनुज्ञया ।
<>उदङ्मुखो यथान्यायं विश्वदेवास इत्यृचा ॥
<>द्वे पवित्रे गृहीत्वा च भाजने क्षालिते पुनः ।
<>शन्नो देव्या जलं क्षिप्त्वा यवोऽसीति यवांस्तथा
<>या दिव्या इति मन्त्रेण हस्ते त्वर्घ्यं निवेदयेत् ।
<>प्रदद्याद्गन्धमाल्यानि धूपादीनि च शक्तितः ॥
<>अपसव्यं ततः कृत्वा पितॄणां दक्षिणामुखः ।
<>आवाहनं ततः कुर्य्यात् उशन्तस्त्वे त्युचा बुधः ॥
<>आवाह्य तदनुज्ञातो जपेदायान्तु नस्ततः ।
<>शन्नो देव्योदकं पात्रे तिलोऽसीतितिलां स्तथा
<>क्षिप्त्वा चाघ्ये यथापूर्वं दत्त्वा हस्तेषु वै पुनः ।
<>मंम्रवांश्च ततः सर्व्वान् पात्रे कुर्य्यात् समा-
<>हितः ॥
<>पितृभ्यः स्थानमेतेन न्युब्जं पात्रं निधाय तु ।
<>अग्नी करिष्येत्यादाय पृच्छत्यन्नं घृतप्लुतम् ॥
<>कुरुष्वेति ह्यनुज्ञातो जुहुयादुपवीतवत् ।
<>यज्ञोपवीतिना होमः कर्त्तष्यः कुशपाणिना ।
<>प्राचीनावीतिना पित्र्यं वैश्वदेवन्तु होमयेत् ।
[Page5-162-b+ 52]
<>दक्षिणं पातयेज्जानुं देवान् परिचरन् मदा ॥
<>पितॄणां परिचर्य्यासु पालयेदितरं तथा ।
<>सोमाय वै पितृमते स्वधा नम इति ब्रुवन् ॥
<>अग्नये कव्यवाहनाय स्वधेति जुहुयात्ततः ।
<>अग्न्यभावे तु विप्रस्य पाणावेवोपपादयेत् ॥
<>महादेवान्तिके वाथ गोष्ठे वा सुसमाहितः ।
<>ततस्तेरभ्यनुज्ञातो गत्वा वै दक्षिणां दिशम् ॥
<>गोमयेनोपलिप्योर्व्व्ॐ स्थानं कृत्वा तु सैकतम् ।
<>मण्डलं चतुरस्रं वा दक्षिणावनतं शुभम् ।
<>त्रिरुल्लिखेत्तस्य मध्यं दर्भेणैकेन चैव हि ॥
<>ततः संस्तीर्य्य तत्स्थाने दर्भान् वै दक्षिणाग्र-
<>कान् ।
<>त्रीन् पिण्डान् निर्व्वपेत्तत्र हविःशेषान् समा-
<>हितः ॥
<>न्युप्य पिण्डांस्तु तद्धस्तं निर्मृज्याल्लेपभागिनाम् ।
<>तेषु दर्भेष्वथाचम्य त्रिरायम्य शनैरसून् ॥
<>षडप्यृतून्नमस्कुर्य्यात् पितॄनेव च मन्त्रवत् ।
<>उदकं निनयेच्छेषं शनैः पिण्डान्तिके पुनः ॥
<>अवजिघ्रेषु तान् पिण्डान् यथाभ्युप्तान् समा-
<>हितः ।
<>अथ पिण्डावशिष्टान्नं विधिना भोजयेद्द्विजान् ॥
<>मांसान् पुपांश्च विविधान् दद्यात् कृशरपाय-
<>सम् ।
<>सूपशाकफलानीक्षून् पयो दधि घृतं मधु ॥
<>अन्नञ्चैव यथाकामं विविधं भक्ष्यपेयकम् ।
<>यदुद्दिष्टं द्विजेन्द्राणां तत्तत्सर्व्वं निवेदयेत् ॥
<>धान्यांस्तिलांश्च विविधान् शर्करा विविधास्तथा
<>उष्णमन्नं द्विजातिभ्यो दातव्यं श्रेय इच्छता ॥
<>अन्यत्र फलमूलेभ्यः पानकेभ्यस्तथैव च ।
<>नाश्रूणि पातयेज्जातु न कुप्येन्नानृतं वदेत् ॥
<>न पादेन स्पृशेदन्नं न चैतदवधूनयेत् ॥
<>क्रोधेन चैव यद्दत्तं यद्दत्तं त्वरया पुनः ॥
<>यातुधाना विलुम्पन्ति जल्पता चोपपादितम् ।
<>स्विन्नगात्रो न तिष्ठेत सन्निधौ च द्विजन्मनाम्
<>न चात्र श्येनकाकादीन् पक्षिणः प्रतिषेधयेत् ।
<>न दद्यादत्र हस्ते न प्रत्यक्षलवणं तथा ॥
<>न चायसेन पात्रेण न चैवाश्रद्धया पुनः ।
<>काञ्चनेन तु पात्रेण राजतौडुम्बरेण च ॥
<>दत्तमक्षयतां याति खाङ्गेन च विशेषतः ।
<>पात्रे तु मृण्मये यो वै श्राद्धे भोजयते पितॄन् ॥
<>स याति नरकं घोरं भोक्ता चैव पुरोधसा ।
<>न पंक्त्या विषमं दद्यात् न याचेन्न च दापयेत्
<>याचिता दापिता दाता नरकान् यान्ति-
<>दारुणान् ।
<>भुञ्चीत वाग्यताः स्पृष्टा न ब्रूयुः प्राकृतान्
<>गुणान् ॥
<>तावद्धि पितोरऽश्नन्ति यावन्नोक्ता हविर्गुणाः ।
<>नाग्रासनोपविष्टस्तु भुञ्जीत प्रथमं द्विजः ॥
<>बहूनां पश्यतां सोऽज्ञः पंक्त्या हरति किल्वि-
<>षम् ।
<>न किञ्चिद्वर्ज्जयेच्छ्राद्धे नियुक्तस्तु द्विजोत्तमः ॥
<>न मांसं प्रतिषेधेत नवान्यस्यान्नमीक्षयेत् ।
[Page5-162-c+ 52]
<>यो नाश्नाति द्विजो मांसं नियुक्तः पितृकर्म्मणि
<>स प्रेत्य पशुतां याति सम्भवानेकविंशतिम् ॥
<>स्वाध्यायं श्रावयेदेषां धर्म्मशास्त्राणि चैव हि ।
<>इतिहासपुराणानि श्राद्धकल्पांश्च शोभनान् ॥
<>ततोऽन्नमुत्सृजेद्भुक्तेष्वग्रतो विकिरन् भुवि ।
<>स्पृष्ट्वा स्वदितमित्येवं तृप्तानाचमयेत्ततः ॥
<>आचान्ताननुजानीयादभितो रम्यतामिति ।
<>स्वधास्त्विति च तं ब्रूयुर्ब्राह्मणास्तदनन्तरम् ॥
<>ततो भुक्तवतां तेषामन्नशेषं निवेदयेत् ।
<>यथा ब्रूयुस्तथा कुर्य्यादनुज्ञातो द्विजोत्तमैः ॥
<>पित्रे स्वदितमित्येवं वाच्यं गोष्ठेषु सुश्रुतम् ।
<>सम्पन्नमित्यभ्युदये दैवे रुचितमित्यपि ॥
<>विसृज्य ब्राह्मणांस्थान् वै पितृपूर्व्वन्तु वाग्यतः
<>दक्षिणां दिशमाकाङ्क्षन् याचेतेमान् वरान्
<>पितॄन् ॥
<>दातारो नोऽभिवर्द्धन्तां वेदाः सन्ततिरेव च ।
<>श्रद्धा च नो मा व्यगमद्वहु देयञ्च नोऽस्त्विति ॥
<>पिण्डांस्तु गोऽजविप्रेभ्यो दद्यादग्नौ जलेऽपि वा
<>मध्यमन्तु ततः पिण्डमद्यात् पत्नी सुतार्थिनी
<>प्रक्षाल्य हस्तावाचम्य ज्ञातीन् शेषेण भोजयेत्
<>ज्ञातिष्वपि च भुक्तेषु स्वान् भृत्यान् भोजयेत्ततः
<>पश्चात् स्वयञ्च पत्नीभिः शेषमन्नं समाहरेत् ।
<>नोद्वासयेत्तदुच्छिष्टं यावन्नास्तं गतो रविः ॥
<>ब्रह्मचारी भवेतान्तु दम्पती रजनीन्तु ताम् ।
<>दत्त्वा श्राद्धं तथा भुक्त्वा सेवते यस्तु मैथुनम् ॥
<>महारौरवमासाद्य कीटयोनिं व्रजेत् पुनः ।
<>शुचिरक्रोधनः शान्तः सत्यवादी समाहितः ॥
<>स्वाध्यायञ्च तथाध्वानं कर्त्ता भोक्ता च वर्जयेत् ॥
<>श्राद्धं कृत्वा परश्राद्धे भुञ्जते ये द्विजातयः ।
<>महापातकिभिस्तुल्या यान्ति ते नरकान् बहून्
<>एष वोऽभिहितः सम्यक् श्राद्धकल्पः सनातनः ।
<>अनेन वर्त्तयेन्नित्यमुदासीनोऽथ तत्त्ववित् ॥
<>अनग्निरध्वगो वापि तथैव व्यसनान्वितः ।
<>आमश्राद्धं द्विजः कुर्य्यात् वृषलस्तु सदैवहिः ॥
<>आमश्राद्धं यदा कुर्य्यात् विधिज्ञः श्रद्धयान्वितः
<>तेनाग्नौ करणं कुर्य्यात् पिण्डांस्तेनैव निर्वपेत् ॥
<>योऽनेन विधिना श्राद्धं कुर्य्यात् संयतमानसः ।
<>व्यपेतकल्मषो नित्यं यतीनां वर्त्तते पदम् ॥
<>तस्मात् सर्व्वप्रयत्नेन श्राद्धं कुर्य्यात् द्विजोत्तमः
<>आराधितो भवेदीशस्तेन सम्यक् सनातनः ।
<>अपि मूलफलैर्व्वापि प्रकुर्व्वन्निर्धनो द्विजः ॥
<>तिलोदकैस्तर्पयेद्वा पितॄन् स्नात्वा समाहितः ।
<>न जीवत्पितृको दद्याद्धामान्तं वा विधीयते ।
<>येषां वापि पिता दद्यात्तेषाञ्चैके प्रचक्षते ।
<>पितापितामहश्चैव तथैव प्रपितामहः ॥
<>यो यस्य म्रियते यस्मै देयं नाम्नास्य तेन तु ।
<>भोजयेद्वापि जीवन्तं यथाकामन्तु भक्तितः ॥
<>न जीवन्तमतिक्रम्य ददाति श्रूयते श्रुतिः ।
<>द्व्यामुष्यायणिको दद्याद्वीजिक्षेत्रिकयोः समम् ॥
<>ऋक्थादर्द्धं समादद्यात् नियोगोत्पादितो यदि
<>अनियुक्तात् सुतो यस्तु शुल्कतो जायते द्विजः ॥
<>प्रदद्याद्वीजिने पिण्डं क्षेत्रिणे तु ततोऽन्यथा ।
[Page5-163-a+ 52]
<>द्वी पिण्डौ निर्व्वपेत्ताभ्यां क्षेत्रिणे बीजिने तथा ।
<>कोर्त्तयेदथ चैकस्मिन् बीजिनं क्षेत्रिणं ततः ।
<>मृताहनि तु कर्त्तव्यमेकोद्दिष्टं विधानतः ॥
<>अशौचे स्वे परिक्षीणे काम्यं वै कामतस्ततः ।
<>पूर्व्वाह्णे चैव कर्त्तव्यं श्राद्धमभ्युदयार्थिना ॥
<>देववत् सर्व्वमेव स्यान्न वै कार्य्या तिलक्रिया ।
<>दर्भाश्च ऋजवः कार्य्या युग्मान् वै भोजयेत्
<>द्विजान् ॥
<>नान्दीमुखास्ते पितरः प्रीयन्तामिति वाचयेत् ।
<>मातृश्राद्धन्तु पूर्वं स्यात् पितॄणां स्यादनन्तरम् ॥
<>ततो मातामहानाञ्च वृद्धौ श्राद्धत्रयं स्मृतम् ।
<>देवपूर्व्वन्तु दद्याद्वै न कुर्य्यादप्रदक्षिणम् ॥
<>प्राङ्मुखो निर्व्वपेत् पिण्डानुपवीतौ समाहितः ।
<>पूर्व्वं वै मातरः पूज्या भक्त्या चैव गणेश्वरः ॥
<>स्थण्डिलेषु पवित्रेषु प्रतिमासु द्विजातिषु ।
<>पुष्पै र्धूपैश्च नैवेद्यैर्गन्धाद्यैर्भूषणैरपि ॥
<>पूजयित्वा मातृगणान् कुर्य्यात् श्राद्धत्रयं बुधः ।
<>अकृत्वा मातृयागन्तु यः श्राद्धं परिवेशयेत् ।
<>तस्य क्रोधसमाविष्टा हिंसामिच्छन्ति मातरः ॥”
<>इति कौर्म्मे उपविभागे २१ अध्यायः ॥
<>मात्स्ये १६ । १७ । १८ । अध्यायेषु चान्यत् द्रष्ट-
<>व्यम् ॥ * ॥ श्राद्धे कदलीपत्रं निषिद्धं भोजन-
<>पात्रतया । इति हेमाद्रिव्याख्या श्राद्धखण्डे ॥
<>न जातीकुसुमानि दद्यात् न कदलीपत्रम् ।
<>इति क्रतुवचनम् ॥ * ॥ श्राद्धोत्तरनिषिद्धानि
<>यथा, --
<>“यात्रा युद्धं नदीपारं मिथ्यालापो द्विभोजनम् ।
<>द्यूतक्रीडा दिवानिद्रा श्राद्धे सप्त विवर्ज्जयेत् ॥”
<>इति कर्म्मलोचनम् ॥
<>स्मृतिः ।
<>द्यूतञ्च कलहञ्चैव सायंसन्ध्यां दिवाशयम् ।
<>श्राद्धकर्त्ता च भोक्ता च पुनर्भुक्तञ्च वर्जयेत् ॥”
<>अपि च । विष्णुपुराणम् ।
<>“वर्ज्यानि कुर्व्वता श्राद्धं कोपोऽध्वगमनं त्वरा ।
<>भोक्तुरप्यत्र राजेन्द्र त्रयमेतन्न शस्यते ॥”
<>राजमार्त्तण्डे ।
<>“पुनर्भोजनमध्यानं द्युताध्ययनमैथुनम् ।
<>दानं प्रतिग्रहं सन्ध्यां श्राद्धं कृत्वाष्ट वर्जयेत् ॥”
<>नव्यवर्द्धमानधृता स्मृतिः ।
<>“पुनर्भोजनमध्वानं भाराध्ययनमैथुनम् ।
<>दानं सन्ध्यां पुनः स्नानं श्राद्धं कृत्वाष्ट वर्जयेत् ॥”
<>इति श्राद्धतत्त्वम् ॥
<>अथ वैष्णवश्राद्धविधिः ।
<>“प्राप्ते श्राद्धदिनेऽपि प्रागन्नं भागवतेऽर्पयेत् ।
<>तच्छेषेणैव कुर्व्वीत श्राद्धं भागवतो नरः ॥”
<>यच्च स्मृतौ ।
<>“गृहाग्निशिशुदेवानां यतीनां ब्रह्मचारिणाम् ।
<>पितृपाकोन दातव्यो यावत् पिण्डान्न निर्वपेत् ॥”
<>इति ॥
<>“ईदृक् सामान्यवचनं विशेषवचनघ्रजैः ।
<>श्रुतिस्मृतिपुराणादिवर्त्तिभिर्व्वाध्यते ध्रुवम् ॥”
<>तथा च पाद्मे ।
[Page5-163-b+ 52]
<>“विष्णोर्निवेदितान्ने न यष्टव्यं देवतान्तरम् ।
<>पितॄभ्यश्चापि तद्देयं तदानन्त्याय कल्प्यते ॥”
<>मोक्षधर्म्मे नारदोक्तौ ।
<>“सात्वतं विधिमास्थाय प्राक् सूर्य्यमुखनिः-
<>सृतम् ।
<>पूजयामास देवेशं तच्छेषेण पितामहान् ॥”
<>ब्रह्माण्डपुराणे ।
<>“यः श्राद्धकाले हरिभुक्तशेषं
<>ददाति भक्त्या पितृदेवतानाम् ।
<>तेनैव पिण्डांस्तुलसीविमिश्रा-
<>नाकल्पकोटिं पितरः सुतृप्ताः ॥”
<>स्कान्दे श्रीशिवोक्तौ ।
<>“देवान् पितॄन् समुद्दिश्य यद्विष्णोर्विनिवेदितम्
<>तानुद्दिश्य ततः कुर्य्यात् प्रदानं तस्य चैव हि ॥
<>प्रयान्ति तृप्तिमतुलां सोदकेन तु तेन वै ।
<>मुकुन्दगात्रलग्नेन ब्राह्मणानां विलेपनम् ॥
<>चन्दनेन तु पिण्डानां कर्त्तव्यं पितृतृप्तये ।
<>देवानाञ्च पितॄणाञ्च जायते तृप्तिरक्षया ॥
<>एवं कृते महीपाल मा भवेत् संशयः क्वचित् ॥”
<>तत्रैव श्रीपुरोषोत्तमखण्डे ।
<>“अन्नाद्यं श्राद्धकाले तु पतिताद्यैर्निरीक्षितम् ।
<>तुलसीदलमिश्रेण सलिलेनाभिषिञ्चयेत् ॥
<>तदन्नं शुद्धतामेति विष्णोर्नैवेद्यमिश्रितम् ।
<>विष्णोर्नैवेद्यशेषन्तु तस्माद्देयं द्विजन्मना ।
<>पिण्डे चैव विशेषेण पितॄणां तृप्तिमिच्छता ॥”
<>तत्रैव श्रीब्रह्मनारदसंवादे ।
<>“पितॄनुद्दिश्य यैः पूजा केशवस्य कृता नरैः ।
<>त्यक्त्वा ते नारकीं पीडां मुक्तिं यान्ति महामुने ॥
<>धन्यास्ते मानवा लोके कलिकाले विशेषतः ।
<>ये कुर्व्वन्ति हरेर्नित्यं पित्रर्थं पूजनं मुने ॥
<>किं दत्तैर्ब्बहुभिः पिण्डैर्गयाश्राद्धादिभिर्मुने ॥
<>यैरर्च्चितो हरिर्भक्त्या पित्रर्थश्च दिने दिने ॥
<>यमुद्दिश्य हरेः पूजा क्रियते मुनिपुङ्गव ॥
<>उद्धृत्य नरकावासात्तं नयेत् परमं पदम् ॥
<>यो ददाति हरेः स्थानं पितॄनुद्दिश्य नारद ।
<>कर्त्तव्यं हि पितॄणां यत्तत् कृतं तेन भो द्विज ॥” *
<>श्रुतौ च । एक एव नारायण आसीत् न ब्रह्मा
<>नेमे द्यावापृथिव्यौ सर्वे देवाः सर्वे पितरः सर्वे
<>मनुष्याः विष्णुना अशितमश्नति विष्णुना घ्रातं
<>जिघ्रन्ति विष्णुना पीतं पिबन्ति तस्साद्विद्वांसो
<>विष्णूपहृतं भक्षयेयुरिति । अतएवोक्तं श्रीभग-
<>वता विष्णुधर्म्मे ।
<>“प्राणेभ्यो जुहुयादन्नं मन्निवेदितमु त्तमम् ।
<>तृप्यन्ति सर्व्वदा प्राणा मन्निवेदितभक्षणात् ॥
<>तस्मात् सर्व्वप्रयत्नेन प्रदेयं मन्निवेदितम् ।
<>ममापि हृदयस्थस्य पितॄणाञ्च विशेषतः ॥”
<>किञ्च तत्रै वान्यत्र ।
<>भक्ष्यं भोज्यञ्च यत्किञ्चिदनिवेद्याग्रभोक्तरि ।
<>न देयं पितृदेवेभ्यः प्रायश्चित्ती यतो भवेत् ॥
<>सर्गादौ कथितो देवैरग्रभुक् भगवान् हरिः ।
<>यज्ञभागभुजो देवा ततस्तेन प्रकल्पिताः ॥”
<>इति श्रीहरिभक्तिविलासे ९ विलासः ॥ * ॥
[Page5-163-c+ 52]
<>अथोपवासदिने श्राद्धनिषेधः । पाद्मे पुष्कर-
<>खण्डम् ।
<>“एकादश्यां यदा राम श्राद्धं नैमित्तिकं भवेत् ।
<>तद्दिने तु परित्यज्य द्वादश्यां श्राद्धमाचरेत् ॥”
<>तत्रैवोत्तरखण्डे ।
<>“एकादश्यान्तु प्राप्तायां मातापित्रोर्म्मृतेऽहनि
<>द्वादश्यां तत् प्रदातव्यं नोपवासदिने क्वचित् ॥
<>गर्हितान्नं न चाश्नन्ति पितरश्च दिवौकसः ॥”
<>स्कान्दे ।
<>“एकादशी यदा नित्या श्राद्धं नैमित्तिकं भवेत्
<>उपवासं तदा कुर्य्यात् द्वादश्यां श्राद्धमाचरेत् ॥”
<>ब्रह्मवैवर्त्ते ।
<>“ये कुर्व्वन्ति महीपाल श्राद्धं त्वेकादशीदिने ।
<>त्रयस्ते नरकं यान्ति दाता भोक्ता परेतकः ॥”
<>इति श्रीहरिभक्तिविलासे १२ विलासः ॥
<LEND>
