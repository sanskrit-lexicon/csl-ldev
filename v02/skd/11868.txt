<L>11868<pc>2-397<k1>घोटकः<k2>घोटकः
घोटकः¦, पुं, स्त्री, (घोटते गत्वा प्रत्यागच्छतीति ।
<>घुट परिवर्त्तने + ण्वुल् ।) पशुविशेषः । घोडा
<>इति भाषा ॥ तत्पर्य्यायः । पीतिः २ तुरगः ३
<>तुरङ्गः ४ अश्वः ५ तुरङ्गमः ६ वाजी ७ वाहः ८
<>अर्व्वा ९ गन्धर्व्वः १० हयः ११ सैन्धवः १२
<>सप्तिः १३ । इत्यमरः । २ । ८ । ४४ ॥
<>घोटः १४ पीती १५ पीथिः १६ । इति
<>भरतः ॥ तार्क्ष्यः १७ हरिः १८ वीती १९ ।
<>इति हेमचन्द्रः ॥ मुद्गभोजी २० धाराटः २१
<>जवनः २२ जितवः २३ जवी २४ वाहनश्रेष्ठः २५
<>श्रीभ्राता २६ अमृतसोदरः २७ । मुद्गभुक् २८
<>शालिहोत्रः २९ लक्ष्मीपुत्त्रः ३० प्रकीर्णकः ३१ ।
<>इति जटाधरः ॥ वातायनः ३२ श्रीपुत्त्रः ३३
<>चामरी ३४ हेषी ३५ शालिहोत्री ३६ मरु-
<>द्रथः ३७ वाजस्कन्धः ३८ हरिद्राक्तः ३९ एक-
<>शफः ४० किन्धी ४१ ललामम् ४२ विमानकः ४३ ॥
<>इति शब्दरत्नावली ॥ अत्यः ४४ वह्निः ४५
<>दधिक्रा ४६ दधिक्रावा ४७ एतग्वः ४८ एतशः ४९
<>पैद्वः ५० दौर्गहः ५१ उच्चैःश्रवसः ५२ आशुः ५३
<>व्रध्नः ५४ अरुषः ५५ मांश्चत्वः ५६ अव्यथयः ५७
<>श्येनासः ५८ सुपर्णाः ५९ पतङ्गाः ६० नरः ६१
<>ह्वार्य्याणाम् ६२ हंसास्यः ६३ । इति वेद-
<>निघण्टौ १ अध्यायः ॥ हरी इन्द्रस्य १ रोहितः
<>अग्नेः २ हरितः आदित्यस्य ३ रासभौ अश्विनोः ४
<>अजाः पूष्णः ५ पृषत्यो मरुताम् ६ अरुण्यो
<>गावः उषसाम् ७ श्यावाः सवितुः ८ विश्वरूपा
<>बृहस्पतेः ९ नियुतो वायोः १० । इति दशा-
[Page2-397-c+ 52]
<>दिष्टोपयोजनानि । इति च वेदनिघण्टौ १
<>अध्यायः ॥ अस्य मांसगुणाः । उष्णत्वम् । वात-
<>नाशित्वम् । लघुगुरुत्वम् । अतिसेवनात् पित्त-
<>दाहप्रदत्वञ्च । इति राजनिर्घण्टः ॥ अग्निकफ-
<>बलकारित्वम् । बृंहणत्वम् । चक्षुर्हितत्वम् ।
<>मधुरत्वञ्च । इति भावप्रकाशः ॥ * ॥
<>अथाश्वपरीक्षा ।
<>“सपक्षा वाजिनः पूर्व्वं संजाता व्योमचारिणः ।
<>गन्धर्व्वेभ्यो यथाकामं गच्छन्ति च समन्विताः ॥
<>इन्द्रादेशाच्छालिहोत्रस्तेषां पक्षमथाच्छिनत् ।
<>ततः प्रभृति निष्पक्षास्तुरङ्गा धरणीं गताः ॥
<>उत्तमा मध्यमा नीचाः कनीयांसस्तथापरे ।
<>चतुर्द्धा वाजिनो भूमौ जायन्ते देशसंश्रयात् ॥
<>ताजिताः खुरशालाश्च तुषाराश्चोत्तमा हयाः ।
<>गोजिकाणाश्च केकाणाः प्रौढाहाराश्च मध्यमाः ॥
<>ताडजा उत्तमाशाश्च वाजशूलाश्च मध्यमाः ।
<>गत्वराः साध्यवासाश्च सिन्धुदाराः कनीयसः ॥
<>अन्यदेशोद्भवा ये च ते वै नीचाः प्रकीर्त्तिताः ।
<>वाजिनो जलजाः केचिद्वह्निजातास्तथापरे ॥
<>समीरप्रभवाश्चान्ये तुरगा मृगजाः परे ।
<>जलोद्भवा द्विजा ज्ञेयाः क्षत्त्रिया वह्निसम्भवाः ॥
<>प्रभञ्जनभवा वैश्या मृगजाः शूद्रजातयः ।
<>पुष्पगन्धिर्भवेद्विप्रः क्षत्त्रियोऽगुरुगन्धिकः ॥
<>घृतगन्धो भवेद्वैश्यो मीनामोदी च शूद्रकः ।
<>विवेकी सघृणो विप्रस्तेजस्वी क्षत्त्रियो बली ॥
<>कोष्णभावो भवेद्वैश्यः शूद्रो निःसत्त्वको भवेत् ।
<>विप्राद्या वाहनाः सर्व्वे त्रयो भूमिपतेः सदा ॥
<>शूद्रजातिं तुरङ्गन्तु न स्पृशन्ति नरेश्वराः ॥”
<>इत्युत्पत्तिः ॥ * ॥
<>अथाङ्गुल्याङ्गविभागः ।
<>“सप्तविंशत्यङ्गुलिभिर्मुखमानं विधीयते ।
<>कर्णौ षडङ्गुलौ प्रोक्तौ भालकं चतुरङ्गुलम् ॥
<>चत्वारिंशच्च सप्ताढ्या स्कन्धः संपरिकीर्त्तितः ।
<>पृष्ठवंशश्चतुर्व्विंशः सप्तविंशा तथा कटी ॥
<>इति सूक्ष्मं तथा निम्नं प्रतिपुच्छं द्वयाधिकम् ।
<>लिङ्गं हस्तप्रमाणन्तु तथाण्डौ चतुरङ्गुलौ ॥
<>मध्यस्थानं चतुर्व्विंशं हृदयं षोडशात्मकम् ।
<>कटिकुक्ष्यन्तरं प्राक्तं चत्वारिंशत् प्रमाणतः ॥
<>मणिबन्धद्वयञ्चैव वुराश्च चतुरङ्गुलाः ।
<>अशीत्यङ्गुलिकाः पादा दीर्घा विंशाधिका मताः ॥”
<>इत्यङ्गुलिविभागः ॥ * ॥
<>अथ वयोविभागः ।
<>“दन्तेषु व्यञ्जनं यद्वत्तेन ज्ञेयो वयःक्रमः ॥”
<>तद्यथा, --
<>“कालिका हरिणी शुक्ला काचा मक्षिकया सह
<>शङ्खो मुषलकञ्चैव दन्तानां चलता तथा ।
<>इत्यष्टौ व्यञ्जनान्याहुरथैषां लक्षणं शृणु ॥
<>चतुर्भिर्वत्सरैर्द्दन्ताश्चत्वारः परिकीर्त्तिताः ।
<>पञ्चभिश्च षडित्येवं जायन्ते त्वथ कालिकाः ॥
<>षष्ठे संवत्सरे प्राप्ते कालिकान्या भवेत्तु हि ।
<>तथान्या सप्तमे वर्षे चतुर्थी कालिका भवेत् ॥
<>अष्टमे वतसरे प्राप्ते जायन्ते सर्व्वकालिकाः ।
[Page2-398-a+ 52]
<>नवमे त्वथ ताः सर्व्वा आपीताः सम्भवन्ति च ॥
<>केचिदेकादशे वर्षे तावत् पीतत्वमागताः ।
<>ततः श्वेताः प्रजायन्ते चतुर्द्दशसमावधि ॥
<>ततः काचप्रभाः सम्यक् यावत् संवत्सरास्त्रयः ।
<>ततः सप्तदशादूर्द्ध्वं यावद्बर्षाणि विंशतिः ॥
<>मक्षिकाभां वदन्त्येषां यावद्वर्षत्रयं पुनः ।
<>शङ्खाभासाः सर्व्वदन्ता भवन्ति वाजिनां ततः ॥
<>त्रयोविंशात् परे वर्षे दशना मुषला मताः ।
<>षड्विंशात् परतो दन्ताः स्थानाच्चलनमाप्नुयुः ॥
<>यावद्बर्षत्रयं पश्चान्निपतन्ति समात्रये ।
<>द्बात्रिंशद्वत्सरे वाजी नूनं निर्व्वाणमाप्नुयात् ॥”
<>अथ शुभलक्षणानि ।
<>“दीर्घाः शुष्का विशालास्या ये भवन्ति तुरङ्गमाः ।
<>ते शस्ताः पार्थिवेन्द्रस्य यानवाहनकर्म्मणि ॥
<>आस्यं भुजौ चापि कृकाटिका च
<>दीर्घं चतुष्कं तुरगस्य शस्तम् ।
<>तथोन्नते घ्राणपुटे ललाटे
<>कफश्च वाजिप्रवरस्य बोध्यः ॥
<>श्रोत्रे च मणिबन्धश्च पुच्छं कोष्ठं लघूत्तमम् ।
<>पीताङ्गः श्वेतपादो यो यश्च स्यात् सितलाचनः ॥
<>चक्रवाकः स विज्ञेयो राजार्हः प्रियसत्तमः ।
<>मुखे चन्द्रकसम्बीतः पक्वजम्बूफलाकृतिः ॥
<>श्वेतपादः स विज्ञेयो मल्लिकाख्यः सुपूजितः ।
<>सर्व्वश्वेतो हयो यस्तु श्यामैकश्रवणो भवेत् ।
<>स वाजी वाजिमेधार्हः श्यामकर्णः सुदुर्लभः ॥
<>यस्य पादाः सिताः सर्व्वे पुच्छो मुष्को मुखं तथा ।
<>मूर्द्ध्वजास्तु सिता यस्य तम्बिद्यादष्टमङ्गलम् ॥
<>यस्य पादाः सिताः सर्व्वे चन्द्रकञ्च ललाटके ।
<>कल्याणपञ्चकः प्रक्तो भर्त्तुः कल्याणकारकः ॥
<>विमिश्रवर्णकाः सर्व्वे प्रशस्ता वाजिनो मताः ।
<>यस्योत्कृष्टतरा वर्णा वृद्धिं यान्ति शनैः शनैः ॥
<>नाशयन्ति तथा नीचान् करोति स बहून् हयान् ॥”
<>अथावर्त्तगुणाः ।
<>“रोम्णां भ्रमिवदावृत्तिरावर्त्त इति गद्यते ।
<>षड्विधो दक्षिणो वामो दक्षिणस्तु शुभावहः ॥
<>नासिकाग्रे ललाटाग्रे शङ्खे कण्ठे च मस्तके ।
<>आवर्त्तो जायते येषां ते घन्यास्तु तुरङ्गमाः ॥
<>ललाटे यस्य चावर्त्तो द्वितीयस्तु कुकुन्दरे ।
<>मस्तके च तृतीयस्तु स विज्ञेयो हयोत्तमः ॥
<>गण्डावर्त्तो भवेद् यस्य वाजिनो दक्षिणाश्रयः ॥
<>स करोति महासौख्यं स्वामिनः शिवसंज्ञितः ।
<>कर्णमूले यदावर्त्तः स्तनमध्ये तथापरः ।
<>विजयाख्यावुभौ तौ तु युद्धकाले जयप्रदौ ॥
<>स्कन्धपार्श्वे यदावर्त्तः स भवेत् सुखकारकः ।
<>नासामध्ये यदावर्त्त एको वा यदि वा त्रयः ॥
<>चक्रवर्त्ती स विज्ञेयो वाजी भूपालभूषितः ।
<>कण्ठे यस्य महावर्त्तः प्रोक्तश्चिन्तामणिः शुभः ॥
<>रोम्णां वृश्चिकवत् स्थानं शुक्तिरित्यभिधीयते ।
<>यत्रावर्त्तः शुभस्तत्र शुक्तिस्तत्र शुभावहा ॥” * ॥
<>अथ दोषाः ।
<>“चत्वारोऽप्यसिताः पादाः सर्व्वश्वेतस्य वाजिनः ।
<>भवन्ति यस्य स त्याज्यो यमदूतः सुदूरतः ॥
[Page2-398-b+ 52]
<>चत्वारो यस्य वै पादाः परस्परविवर्णकाः ।
<>स त्याज्यो मुषली नाम्ना मुनिभिः कुलनाशनः ॥
<>दुर्ल्लक्ष्मवाजिनं जह्या यदीच्छेः शाश्वतीं श्रियम् ।
<>यस्तु वर्णविभेदेन ज्ञायते रोमसम्भवात् ॥
<>पुष्पाख्यः स परित्याज्यः सर्व्ववाजिभयावहः ।
<>यस्यावशेषवर्णेन छाद्यते च प्रधानतः ॥
<>विवृद्धिं गच्छतः सोऽश्वः कुरुते हयसंक्षयम् ।
<>इति स्कन्धे गले चैव कटिदेशे तथैव च ॥
<>नाभौ कुक्षौ च पार्श्वांशे मध्यमः स प्रकीर्त्तितः ।
<>एको वामकपोलस्थो यस्यावर्त्तः प्रदृश्यते ॥
<>चर्व्वणी स हयस्त्याज्यः कुरुते स्वामिनाशनम् ।
<>वामगण्डाश्रयावर्त्तः प्रकरोति धनक्षयम् ॥
<>कक्षान्ते यस्य चावर्त्तः स मृत्युं कुरुते विभोः ।
<>क्लेशं जानुगतावर्त्तः प्रवासं कुरुतेऽथवा ॥
<>वाजी मेढ्रगतावर्त्तो वर्ज्जनीयो महीभुजा ।
<>त्रिबलिप्रभवावर्त्तस्त्रिवर्गस्य प्रणाशकः ॥
<>पृष्ठवंशे यदावर्त्त एकः संपरिलक्ष्यते ।
<>धूमकेतुरिति ख्यातः स त्याज्यो दूरतो नृपैः ॥
<>गुह्ये पुच्छे बलौ यस्य भवन्त्यावर्त्तकास्त्रयः ।
<>स कृतान्तस्तु रूपेण वर्ज्जनीयस्तुरङ्गमः ॥
<>अघोर्द्ध्वञ्च यदा वाजी सम्पुटं न स्पृशेत् क्वचित् ।
<>यमदूतः स विज्ञेयो वर्ज्जनीयस्तुरङ्गमः ।
<>हीनदन्तोऽधिकश्चैव कराली कृष्णतालुकः ।
<>मुषली च तथा शृङ्गी षडेते घातकाः स्मृताः ॥
<>तत्राद्यौ विदितार्थौ तु शेषाणां लक्षणं शृणु ।
<>त्रयः पादाः सिता यस्य कृष्णश्चैकोऽभिजायते ॥
<>त्रयो वाप्यसिता यस्य एकः शुक्लोऽभिजायते ।
<>मूषली नाम पापोऽयं दूरे त्याज्यो हयाघमः ॥
<>विकटो विषमो यस्य दशनः स करालकः ।
<>कराली कुरुते नाशं भर्त्तुरत्र न संशयः ॥
<>कृष्णतालुर्हयो नाशं कुरुते नात्र संशयः ।
<>विषदन्तो भवेद्यस्तु कृष्णतालुर्न दुष्यते ॥
<>कर्णान्ते चूलिकान्ते च शृङ्गवल्लक्ष्यते यदि ।
<>स शृङ्गी कुरुते नाशं राष्ट्रस्य च कुलस्य च ॥
<>एकाण्डोऽजातकाण्डश्चहीनाण्डोऽभ्यधिकाण्डकः ।
<>घण्टी च कम्बली चैव षडेते पापकृत्तमाः ॥” * ॥
<>अथारिष्टम् ।
<>“सुस्थस्यापि च नेत्रान्ते स्यातां नीले च वाजिनः ।
<>तथैव तस्य जानीयाद्भवेन्मृत्युर्द्विवार्षिकी ॥
<>नीलपीते च नेत्रान्ते त्रिभिर्मासैर्वपुःक्षयः ।
<>यस्य नेत्रान्तरे रेखा बहुवर्णा प्रजायते ॥
<>विशेषाद्वाजिनो ज्ञेयं तस्यायुः पञ्चमासिकम् ।
<>जिह्वायां जायते विन्दुरकस्माद्यदि वाजिनः ॥
<>मासैकं जीवितं तत्र पीते मासद्वयन्तथा ।
<>रक्ते मृत्युस्त्रिभिर्मासैश्चतुर्भिश्च विचित्रके ॥
<>पञ्चभिर्नीलवर्णे च षड्भिर्वभ्रुसमाकृतौ ।
<>सप्तभिः पाटलाकारे चणकाभे तथाष्टभिः ॥
<>नवभिश्च हरिद्राभे दशभिर्जतुकोपमे ।
<>एकादशे सुवर्णाभे वत्सरेण हिमद्युतौ ॥
<>यस्य श्वासो भवेदुष्णः शरीरं पुलकाङ्कितम् ।
<>जिह्वा हि मलिनाकारा मासषट्कं स जीवति ॥
<>जिह्वाग्रे पिडका यस्य पादान्ते च तथोदरे ।
[Page2-398-c+ 52]
<>मूत्रं करोति रक्तम्बा मासषट्कं स जीवति ॥
<>कर्णयोः क्षतजं यस्य नेत्राभ्यां वा प्रवर्त्तते ।
<>वाजिनः पित्तग्रस्तस्य दशमासान् स जीवति ।
<>यस्य नेत्रे हरिद्राभे यस्य वातार्दितस्य च ।
<>तस्यायुः सप्तमासीयं बहुवर्णे तथा दिनैः ॥
<>यस्यैकं लोचनं हीनं द्वितीयं रक्तसन्निभम् ।
<>पुटान्ते च स विज्ञेयः पीताभे मासजीवकः ॥”
<>एतानि अरिष्टानि रक्तदोषजानि ।
<>“स्फुलिङ्गा यस्य दृश्यन्ते पुच्छतोऽश्वस्य वह्निजाः ।
<>निर्गच्छन्तः प्रभोर्नाशं ते वदन्ति निशागमे ॥
<>अश्वशालां समासाद्य यदा च मधुमक्षिकाः ।
<>मधुजालं प्रबध्नन्ति तदाश्वान् घ्नन्ति कृत्स्नशः ॥”
<>अथ हयक्रियाकालः ।
<>“स्ववरुणगुरुपार्श्वास्येषु भौमार्कवारे
<>स्वतिथिकरणताराचन्द्रयोगोदयेषु ।
<>शुभमिह हयकार्य्यं कार्य्यमार्य्येण बुद्धा
<>न शनिरविकुजानां वासरे नोग्रतारे ॥”
<>इति कालः ॥ * ॥
<>अथ हयारोहणज्ञानम् ।
<>“चलकिशलयपादः कर्णमध्यैकदृष्टि-
<>र्नचलति कटिदेशः श्वासने संस्थितो यः ।
<>हयहृदयगतिज्ञः स्थानदण्डावपातः
<>स खलु तुरगयाता पूज्यते पार्थिवेन्द्रैः ॥
<>मेरुः स्थिरौ यस्य चलौ च पादौ
<>त्रिकोन्नतं संहतमासनञ्च ।
<>स वाजिवाहः प्रथितः पृथिव्यां
<>शेषा नरा भारकरा हयानाम् ॥ * ॥
<>तत्र ताडनविधिः ।
<>“रक्तकोष्ठे मुखे चौष्ठे गले पुच्छे च ताडयेत् ।
<>भीते वक्षःस्थलं हन्याद्वक्त्रं चोन्मार्गगामिनः ॥
<>कुपिते पुच्छसंस्थानं भ्रान्ते जानुद्बयं तथा ।
<>सर्व्वस्याप्राप्तदण्डस्य दण्डमेकं निपातयेत् ॥
<>अस्थानदण्डपाताच्च बहुदोषः प्रजायते ।
<>तस्मान्निरीक्ष्य कर्त्तव्यं हये दण्डनिपातनम् ॥” * ॥
<>अथ घावनविधिः ।
<>“हस्तैश्चतुर्व्विंशतिभिर्द्धनुर्द्दण्ड उदाहृतः ।
<>अक्ष्णोर्निमेषणान्यष्टौ मात्रा प्रोक्ता विचक्षणैः ॥
<>मात्राषोडशकेनाश्वो यो धावति धनुःशतम् ।
<>तमुत्तमोत्तमं विद्याद्वायुवेगं महाजवम् ॥
<>विंशत्या मध्यम्ये ज्ञेयो ह्यतोऽन्ये चाधमा मताः ।
<>नभस्याश्वयुजे मासि नैवाश्वान् वाहयेन्नृपः ॥
<>वज्राग्निसदृशं पित्तं श्रमात् कुप्यति वाजिनाम् ।
<>कार्य्येण महता वापि योज्यो मासि तु कार्त्तिके ॥
<>हेमन्ते शिशिरे योगो वसन्ते च यदृच्छया ।
<>बालं वृद्धं कृशं रुग्नं दत्तस्नेहं वृहद्वलिम् ॥
<>पूर्णातिरिक्तकोष्ठञ्च गुर्व्विणीञ्च न वाहयेत् ॥ * ॥
<>अथ रक्तमोक्षणविधिः ।
<>“द्वासप्ततिसहस्राणि नाडीनां सम्भवन्ति हि ।
<>वाजिनामिह सर्व्वेषामाशु रक्तं व्यवस्थितम् ॥
<>तासां निर्मोक्षणार्थाय द्वाराण्यष्टौ वदाम्यहम् ।
<>यैर्याति कुत्सितं रक्तं सर्व्वदेहसमुद्भवम् ॥
<>कण्टे कक्षे लोचनयोरंसयोश्च मुखे तथा ।
[Page2-399-a+ 52]
<>अण्डयोरथ पादेषु पार्श्वयोरुभयोरपि ॥
<>एतद्वर्त्म सुविज्ञेयं वाजिनां भिषगुत्तमैः ।
<>अन्ये सप्तदशान्याहुः सिराद्वाराणि वाजिनः ॥
<>येषु रक्तं हृतं सद्यः प्रकरोति ततः सुखम् ।
<>गुल्फे गले तथा मेढ्रे कक्षान्ते चैव पत्रके ।
<>गुदे पुच्छेऽथ वस्तौ च जङ्घयोः सर्व्वसन्धिषु ।
<>जिह्वायां चाधरे चौष्ठे नेत्रयोरुभयोरपि ॥
<>कर्णमूले मणौ गण्डे रुधिरं स्रावयेद्भिषक् ।
<>सौश्रुतमानपलेन त्याज्यं रक्तं तुरङ्गप्रमाणम् ॥”
<>तद्यथा, --
<>“षलं शतं मुखे त्याज्यं कक्षयोश्चैकमेव च ।
<>शतार्द्धं नेत्रदेशाच्च मेढ्रदेशात्तथैव च ॥
<>गण्डयोरण्डयोश्चैव स्रावयेत् पञ्चविंशतिम् ।
<>द्वादशैव गुदे प्राहुरश्वशास्त्रविचक्षणाः ॥
<>पैत्तिकं कालिकं विद्याद्वाते विद्यात् सफेनिलम् ।
<>पिच्छिलं श्लेष्मलं पाण्डु कषायोदकवच्च यत् ॥” *
<>अथ ऋतुचर्य्या ।
<>“न प्राज्ञो वाहयेदश्वान् प्रावृट्काले कथञ्चन ।
<>यदीच्छेदमृतन्तस्य वाहनं दशमासिकम् ॥
<>कूपोदकं कटुकतैलनिवातगेहं
<>शस्तं पलार्द्धलवणं दिवसान्तरेण ।
<>तत्रान्यथा सति मुखामयवीर्य्यहानि-
<>र्मुख्यैबलैर्व्विरहितस्तु वयो विनश्येत् ॥
<>शरदि गुडघृतं पयः प्रशस्तं
<>शरदि सिताष्टपलप्रमाणमच्छम् ।
<>मधुरमथ जलं सरोवरोत्थं
<>घृतयुतनीलमुकुष्टकाश्च भोज्याः ॥
<>हेमन्तकाले घृततैलमाषा
<>निर्व्वातसंस्था च पयो यथेच्छम् ।
<>शनैः शनै र्वाहनकर्म्म कुर्य्याद्-
<>यवांश्च पक्त्रा वितरेद् विधिज्ञः ॥
<>शिशिरे तैलपलाष्टकं कटिस्थं
<>दिनसप्तावधि पाययेत्तुरङ्गान् ।
<>तदनु प्रातर्भोजयेद्यवांश्च
<>यवयवसाश्च तथामृतस्वरूपाः ॥
<>यस्य दत्ता यवा भोज्ये शिशिरे समुपस्थिते ।
<>अकृत्वापि क्रियाः सर्व्वाः स हयः सुखभृच्छति ॥
<>वसन्ते संप्राप्ते निजसुखवशाद्वाहय हयान्
<>घृतं तैलं शस्तं सकलविधिरुक्तोऽपि च मतः ।
<>पयो दद्यादस्मै सलवणमथो वाहनविधि-
<>र्भृशं योज्यस्तेनाब्दमपि सुखमिच्छेद्धयवरः ॥
<>वसन्तसमये योऽश्वः स्थाने तिष्ठति बन्धने ।
<>तस्योत्साहः प्रणश्येत सालस्यं जायते वपुः ॥
<>ग्रीष्मे घृतं क्षतजमोक्षणघर्म्मशान्ति-
<>सुच्छायबन्धनविमर्द्दनशीततोयम् ।
<>दूर्व्वा तृणं लघु च कोमलमन्यदेव
<>यत्किञ्चिदेवमुपयुक्तमिदं वदन्ति ॥” * ॥
<>भोजे तु हयलक्षणमन्यथा, --
<>स्निग्धाङ्गो लघुतरलोमकस्तु पुच्छो
<>दीर्घास्यास्थिनयनकेशपृष्ठवंशः ।
<>रक्तोष्ठः पृथुलनितम्बभारवक्षा
<>राजार्हो भवति तुरङ्गमः प्रशस्यः ॥
[Page2-399-b+ 52]
<>नाभेरारभ्य देहस्तु द्बिधा पूर्व्वापरक्रमात् ।
<>पूर्व्वकायस्थिता रक्ताः शुभाय हयसंस्थिताः ॥
<>अधःकाये स्थिता रक्ता अधमत्वप्रकाशकाः ।
<>शुक्तीनां वैपरीत्येन प्रशस्तफलमादिशेत् ॥” * ॥
<>वात्स्यस्तु ।
<>“ब्रह्मादिजातिभेदेन हयजातिश्चतुर्व्विधा ।”
<>तद्यथा, --
<>“ये शुक्लाः सुविमलपुष्पगन्धा ये वा
<>शुद्धाङ्गाः सघृणसदुष्णभोजिनो वा ।
<>अक्रुद्धाः समरगता भृशञ्च पुष्टा-
<>स्ते विप्राः क्षितिपतिवाहनेऽतियोग्याः ॥
<>ये रक्ताः सदगुरुगन्धयोऽहता वा
<>संरुष्टाः बहुतरभोजिनो बलाढ्याः ।
<>अश्रान्ताः सकलगुणग्रहाः प्रवीणा
<>विज्ञेया विधिकरजातजातयस्ते ॥
<>ये पीताः खलु घृतगन्धयोऽपि ये वा
<>येऽक्रुद्धाः कथमपि रोषशालिनो ये ।
<>बद्धा वा बहुतरनादघोषणा वा
<>विज्ञेया नृपवर ! वैश्यजातयस्ते ॥
<>ये कृष्णाः सरुषामगन्धयोऽपि ये वा
<>अन्यथा बहुतरताडनैरपीमे ।
<>क्षीणाङ्गा लघुतनवोऽपि वेशहीना-
<>स्ते शूद्राः क्षितिपतिना भृशं विहेयाः ॥”
<>एतत्तु एकैकमेव लक्षणं न सामुदायिकम् ॥
<>“लक्षणद्वयसम्बन्धात् द्विजातिः स्यात्तुरङ्गमः ।
<>चतुर्ल्लक्षणयुक्तस्तु दूरे त्याज्यो हयाधमः ॥” * ॥
<>अन्यत्र तु ।
<>“सात्त्विका राजसाश्चेति तामसाश्चेति ते
<>हयाः ॥
<>ये शुद्धवर्णा भृशवेगयुक्ता
<>अश्रान्तिभाजो बहुभोगिनश्च ।
<>अक्रोधशीलाः समरेऽतिरुष्टा-
<>स्ते सात्त्विका भूप ! तुरङ्गमाः स्युः ॥
<>ये रक्तवर्णा गुरुवेगरोषाः
<>कषाभिघातं न हि ये सहन्ते ।
<>येऽमी बलाढ्याः खलु दीर्घदेहा-
<>स्ते राजसा भूप ! तुरङ्गमाः स्युः ॥
<>ये कृष्णवर्णास्तनुरोषवेगा
<>अल्पाशिनो लक्षणलक्षिताश्च ।
<>ये दुर्ब्बलाः सर्व्वगुणैर्विहीना-
<>स्ते तामसा भूप ! तुरङ्गमाधमाः ॥
<>द्बयोर्लक्षणसम्बन्धात् द्बिगुणो वाजिमध्यमः ।
<>त्रयाणां गुणसम्बन्धात् त्रिगुणो वाजिनिन्दितः ॥”
<>पराशरसंहितायान्तु ।
<>“पृथिव्यब्बायुतेजःखैः पञ्चभिस्तुरगाश्रितैः ।
<>उल्वणैः पञ्चधा भेदाः परशरमता यथा ॥
<>ये स्थूलाः श्रमसहदेहरूपभाज-
<>श्चाक्लान्ता बहुतरभोजनाश्च दीर्घाः ।
<>अक्रुद्धाः समरगतास्तु रोषभाजो
<>भौमास्ते घनगुरुघर्घरस्वरास्तु ॥
<>ये श्लथाङ्गास्तनुबलाः श्रमासहकलेवराः ।
<>अक्रोधवेगाः सस्वप्ना आप्यास्ते तुरगाधमाः ॥
[Page2-399-c+ 52]
<>ये वातवेगप्रतिमोग्रवेगाः
<>शुष्का भृशं दीर्घकलेवराश्च ।
<>अश्रान्तिभाजो वहुदूरगाश्च
<>ते वायवा वाजिवराः प्रदिष्टाः ॥
<>ये क्रोधशीला भृशवेगयुक्ता
<>मुक्ता दिनात् क्रोशशतं व्रजन्ति ।
<>ते तैजसाः पुण्यवतां प्रदेशे
<>भवन्ति पुण्यैरपि ते मिलन्ति ॥
<>एको यदा तैजससंज्ञकोऽश्वः
<>किं कार्य्यमन्यैस्तुरगाधमैस्तु ।
<>शुद्धं यदा हीरकखण्डमेकं
<>किं कार्य्यमन्यैर्मणिभिर्विचित्रैः ॥
<>उत्प्लुत्य ये वाजिवरा व्रजन्ति
<>क्रुधा भृशं वेगसमन्विताश्च ।
<>ये लङ्घयन्तः परिखामपारां
<>ते गागना पुण्यतमाः प्रदिष्टाः ॥
<>द्वयोर्ल्लक्षणसम्बन्धात्तुरगः स्यात् द्विभौतिकः ।
<>स्वजातिगुणभूतानां हयानां वाहनं शुभम् ॥
<>शालिहोत्रादिविज्ञानात्तद्विज्ञेयं यथोत्तरम् ।
<>असम्भवे हि दुष्टाश्वं वाहयेदिति चेत्तदा ॥
<>तिलं सकाञ्चनं दद्याल्लवणं वा गुडान्वितम् ।
<>रेवन्तं पूजयेद्वापि निजं निर्मन्थयेत्तदा ॥
<>दद्यात्ताम्रपलं वापि अभावे सर्व्वकर्म्मणः ॥”
<>एवमन्यत्रापि ।
<>“काञ्चनं रजतं ताम्रं लौहमेतद्यथाक्रमम् ।
<>ब्रह्मादिजातिदोषाणां देयमेतत् प्रशान्तये ॥
<>अभावेऽपि च सर्व्वेषां ताम्रेण स्यात् प्रति-
<>क्रिया ।”
<>इति हयपरीक्षा ॥ * ॥
<>इति भोजराजकृतयुक्तिकल्पतरुः ॥
<>(“येन ज्ञानवता हिमालयतरुच्छायासु
<>विक्रीडितम्
<>यः स्नातो हिमपुष्पवातशिशिरे गङ्गाजले पावने ।
<>रेमे यस्तु तुरङ्गयूथजनितैर्नानाविधैर्हेषितैः
<>पायाद्वः स तुरङ्गघोषतनयः श्रीशालिहोत्रो
<>मुनिः ॥
<>जयति च पाण्डवनाथो धर्म्मसनाथो युधिष्ठिरो
<>नृपतिः ।
<>भीमार्ज्जुनसहदेवास्तदनु च ये वाजिशास्त्रतत्त्वज्ञाः ॥
<>दृष्ट्वा सम्यङ्नकुलः शास्त्रं कृत्स्नं च शालि-
<>होत्रीयम् ।
<>ब्रूते शास्त्रार्थमन्यच्छास्त्रं कृत्वा समासेन ॥
<>प्रश्नो जातिवर्णमावर्त्तदन्ता
<>लक्षं वेगा वाहनं धातुरस्रम् ।
<>कालो नस्यं पिण्डमाज्यं कषायं
<>शालां चेष्टां वाजिनामत्र वक्ष्ये ॥
<>सपक्षा वाजिनः सर्व्वे सञ्जाता व्योमचारिणः ।
<>गन्धर्वेभ्यो यथाकामं गच्छन्ति च समन्ततः ॥
<>तान् दृष्ट्वा जवसम्पन्नानसह्यान्वाहनोचितान् ।
<>शक्रः प्रोवाच पार्श्वस्थं शालिहोत्रं मुनीश्वरम् ॥
<>नास्त्यसाध्यं मुने ! किञ्चिद्भवतो भुवनत्रये ।
<>तस्मादाशु कुरुष्व त्वं वाहनार्हान् हयोत्तमान् ॥
[Page2-400-a+ 52]
<>ये च मे युद्धकालेषु प्रवहन्ति रथं सदा ।
<>अशक्यं वारणेन्द्रैश्च दानवैर्बलवत्तरैः ॥
<>ईषिकास्त्रं समुत्सृज्य पक्षच्छेदं व्यधात्तदा ।
<>वाजिनां शक्रवाक्येन शालिहोत्रो महामुनिः ॥
<>च्छिन्नपक्षास्तु ते सर्व्वे गत्वा तमृषिमब्रुवन् ।
<>दीनाः सुदुःखसम्पन्ना रुधिरेण परिप्लुताः ॥
<>भगवन् ! किं निमित्तं नः पक्षच्छेदः कृतस्त्वया ।
<>अपराधविहीनानां नेदृगिच्छन्ति पण्डिताः ॥
<>तस्माद्गतिर्भव प्राज्ञ ! सर्व्वेषामिह वाजिनाम् ।
<>यथा स्यात् सर्व्वदा सौख्यं पुष्टिश्च मुनिपुङ्गव ! ॥
<>अथासौ कृपयाविष्टस्तानुवाच सुदुःखितान् ।
<>इन्द्रादेशात् कृतं सर्व्वं भवतां पक्षपातनम् ॥
<>तस्माद्वः प्रकरिष्यामि भविष्यति यथासुखम् ।
<>पुष्टीरम्या यथा देहे गौरवं च जगत्त्रये ॥
<>यूयं शक्रादिदेवानां वाहनत्वं करिष्यथ ।
<>तथा भूमिपीतनाञ्च गौरवेण समन्विताः ॥
<>यो राजा भवतां पुष्टिं स्वन्नपानादिभिः सदा ।
<>करिष्यति न सन्देहो भविष्यति स दुर्ज्जयः ॥
<>नं च त्यक्ष्यति तं लक्ष्मीः कदाचिज्जयलक्षणा ।
<>अपि सर्व्वैर्गुणैर्हीनं बहुशत्रुभिरावृतम् ॥
<>तथा चैव विधास्यामि परमञ्च चिकित्सितम् ।
<>पुष्ट्यै च रोगनाशार्थं नराणां विहितं यथा ॥
<>तस्माद्गच्छत भूलोकं पातालञ्च तथापरे ।
<>स्वर्गं चान्ये मदादेशाद्येन शान्तिर्भवेद् ध्रुवम् ॥
<>एवं विसृज्य तान् सर्व्वान् शालिहोत्रस्तुरङ्गमान् ।
<>चक्रे द्वादशसाहस्रीं तदर्थे संहितां सुधीः ॥
<>ततःप्रभृति लोकेऽस्मिन् वाह्या जातास्तुरङ्गमाः ।
<>ततश्चिकित्सितं तेषां शालिहोत्रप्रभाषितम् ॥”
<>इति श्रीनकुलकृतेऽश्वचिकित्सिते प्रश्नो नाम
<>प्रथमोऽध्यायः ॥
<>अथ जातिः ।
<>“उत्तमा मध्यमा नीचाः कनीयांसस्तथापरे ।
<>चतुर्धा वाजिनो भूमौ जायन्ते देशसंश्रयात् ॥
<>ताजिकाः खुरशाणाश्च उत्तराश्चोत्तमा हयाः ।
<>गोजिकाणाश्चकेकाणाः प्रौढाहाराश्च मध्यमाः ॥
<>भाण्डजाश्चोत्तमाशाश्च राजशूलाश्च मध्यमाः ।
<>गोर्ह्वराः शावराश्चैव सिन्धुपाराः कनीयसः ॥
<>अन्यदेशोद्भवा ये च नीचनीचाश्च ते स्मृताः ।
<>वाजिनो जलजाः केचिद्वह्निजातास्तथापरे ॥
<>समीरप्रभवाश्चान्ये उलूकमृगजास्तथा ।
<>जलोद्भवा द्विजातीयाः क्षत्रिया वह्निसम्भवाः ॥
<>समीरप्रभवा वैश्या एणोलूकाश्च शूद्रजाः ।
<>विवेकी सघृणो विप्रस्तेजस्वी क्षत्रियो बली ॥
<>दुष्टभावस्तथा वैश्यः शूद्रो निःसत्वकातरः ।
<>ब्राह्मणाः सामवाही च भेदवाही च क्षत्रियः ॥
<>उपादानेन वैश्यः स्याच्छूद्रो दण्डेन ताडितः ।
<>पुष्पगन्धः सदा विप्रः क्षत्रियोऽगुरुगन्धकः ॥
<>घृतगन्धः सदा वैश्यो मीनामोदी च शूद्रकः ।
<>विप्रार्हा वाजिनः सर्व्वे क्षत्रियो भूपतेः सदा ॥
<>द्वौ वैश्यस्याथ शूद्रस्य शूद्र एव सुखावहः ।
<>केचिदिच्छन्ति भूपानां सर्व्वेऽश्वा वाहनोचिताः ॥
<>तदर्थं भूतले यस्माच्छालिहोत्रेण निर्म्मिताः ।
[Page2-400-b+ 52]
<>ब्राह्मणाः क्षेमकृत्येषु सिद्धिं गच्छन्ति वाजिनः ॥
<>क्षत्रिया युद्धकार्य्येषु वैश्या वित्तार्ज्जने सदा ।
<>शूद्राश्चान्येषु कृत्येषु ज्ञात्वैवं वाजिनः सदा ॥
<>आरोहेत् सर्व्वकार्य्येषु यदीच्छेच्छाश्वतीं श्रियम् ।
<>सदा शुभा भवन्त्येते वाजिनो यस्य भूतले ॥
<>सदैव निद्रावशगा निद्राच्छेदस्य सम्भवः ।
<>जायते सङ्गरे प्राप्ते कर्करस्य च भक्षणे ॥
<>प्रबुद्धाः कथयन्त्यश्वाः शुभं वा यदि वाशुभम् ।
<>स्वस्वामिनो निजैश्चिह्नैस्तद्विज्ञेयं विचक्षणैः ॥
<>यः सन्नद्धो हयो रावमूर्ध्वमूर्ध्वं करोति च ।
<>खुराग्रेण लिखन् भूमिं स शंसति रणे जयम् ॥
<>यः करोत्यसकृन्मूत्रं पुरीषञ्चाश्रुमोक्षणम् ।
<>स शंसति पराभूतिं यश्चैवं वर्त्तते हयः ॥
<>निरामिषं निशीथे यो जागर्त्ति नृपतेर्हयः ।
<>स शंसति द्रुतन्तस्य स्थिरस्यापि प्रयाणकम् ॥
<>यदा व्याधिं विना वाजी ग्रासन्त्यजति दुर्मनाः ।
<>अश्रुपातञ्च कुरुते तदा भर्त्तुरशोभनम् ॥
<>पुलकांकितपुच्छा ये जायन्ते भूपतेहयाः ।
<>निरीक्षन्तः प्रभोर्नाशं ते वदन्ति निशागमे ॥
<>शरटं रक्षयेद्यत्नात् प्रविशन्तं हयालये ।
<>यदीच्छेच्छाश्वतीं वृद्धिं तेषाञ्चैव तथात्मनः ॥
<>स्फुलिङ्गा यस्य दृश्यन्ते पुच्छदेशे च वह्निजाः ।
<>परचक्रागमाशंसी विज्ञेयो हयपण्डितैः ॥
<>अश्वशालां समासाद्य यदान्तर्मधुमक्षिकाः ।
<>मधुजालं प्रकुर्व्वन्ति तदाश्वान् घ्नन्ति कृत्स्नशः ॥
<>तस्मात् सर्व्वप्रयत्नेन वाजिशालां प्ररक्षयेत् ।
<>उपायेभ्यश्च सर्व्वेभ्यो य इच्छेद्भूतिमात्मनः ॥
<>ब्राह्मणान्वाचयेत् स्वस्ति नित्यं वेदविचक्षणान् ।
<>तिलहोमस्तथा कार्य्यो जपश्च शतरुद्रियः ॥
<>मन्दुरान्ते सदा धार्य्यो रक्तवक्त्रो महाकपिः ।
<>सर्व्वपापविनाशाय वाजिनाञ्च विवृद्धये ॥
<>सरघां रक्षयेद् यत्नात् प्रविशन्तीं हयालये ।
<>यदीच्छेच्छाश्वतीमृद्धिं तेषाञ्चैव तथात्मनः ॥
<>इति श्रीनकुलकृतेऽश्वचिकित्सिते जात्यधिकारे
<>द्वितीयोऽध्यायः ॥
<>अथ वर्णवर्णनम् ।
<>“वर्णाः सप्त भवन्तीह स्रर्व्वेषां वाजिनां ध्रुवम् ।
<>तानहं कीर्त्तयिष्यामि भेदैर्जाताननेकधा ॥
<>सितो रक्तस्तथा पीतः सारङ्गः पिङ्ग एव च ।
<>नीलः कृष्णोऽथ सर्व्वेषां श्वेतः श्रेष्ठतमः स्मृतः ॥
<>पट्टार्हो भूपतेर्वाजी सर्व्वश्वेतः प्रशस्यते ।
<>तदभावे यथा प्रोक्तास्तथा श्रेष्ठाः क्रमेण च ॥
<>श्वेतः प्रालेयसङ्काशो रक्तः कुङ्कुमसन्निभः ।
<>हरिद्रासदृशः पीतः सारङ्गः कर्वुरः स्मृतः ॥
<>पिङ्गः कपिलकाकारो नीलो दूर्व्वाग्रसन्निभः ।
<>कृष्णो जम्बूफलाकारः शास्त्रज्ञैः समुदाहृतः ॥
<>पीताभः श्वेतपादो यस्तथा स्यात् सितलोचनः ।
<>चक्रवाकः स विज्ञेयो राजार्हो वाजिसत्तमः ॥
<>सर्व्वश्वेतो हयो यस्तु भवेन्मेचककर्णकः ।
<>स वाजी वाजिमेधार्हः श्यामकर्णः प्रकीर्त्तितः ॥
<>मुखे चन्द्रकसंवीतो जम्बूफलसमाकृतिः ।
<>श्वेतपादः स विज्ञेयो मल्लिकाख्यः स पूजितः ॥
[Page2-400-c+ 52]
<>चत्वारोऽप्यसिताः पादाः सर्व्वश्वेतस्य वाजिनः ।
<>भवन्ति यस्य स त्याज्यो यमदूतः सुदूरतः ॥
<>यस्य पादाः सिताः सर्व्वे पुच्छं वक्षो मुखं तथा ।
<>मूर्घजाश्च सिता यस्य तं विद्यादष्टमङ्गलम् ॥
<>भस्माभं वाजिनं जह्यात् सुदूरेण नराधिपः ।
<>यदि वाश्छति कल्याणं वाञ्छेच्च श्रीसमुद्भवम् ॥
<>यस्य रोमविभेदेन जायन्ते रोमविन्दवः ।
<>पुष्पाख्यः स परित्याज्यः सर्व्ववाजिभयावहः ॥
<>यस्य पादाः सिताः सर्व्वे तथा वक्त्रञ्च मध्यतः ।
<>कल्याणपञ्चकः प्रोक्तः सर्व्वकल्याणकृच्च सः ॥
<>विमिश्रवर्णकाः सर्व्वे प्रशस्ता वाजिनः स्मृताः ।
<>कृष्णनीलस्य मिश्रत्वमेकं मुक्त्रा सुदूरतः ॥
<>यस्योत्कृष्टतरो वर्णो वृद्धिं याति शनैः शनैः ।
<>नाशयति तथा नीचान् स करोति बहून् हयान् ॥
<>यस्याधमेन वर्णेन छाद्यते च प्रधानजः ।
<>विवृद्धिं गच्छता सोऽथ करोति हयसंक्षयम् ॥
<>इति श्रीनकुलकृतेऽश्वचिकित्सिते वर्णो नाम
<>तृतीयोऽध्यायः ॥
<>अथ आवर्त्ताः ।
<>“आवर्त्ता विंशतिः प्रोक्ताः शालिहोत्रमहात्मना ।
<>गात्रस्थानविभागेन तेषां व्यक्तिर्मयोच्यते ॥
<>ललाटे मस्तके चैव ग्रीवायां हृदये तथा ।
<>पादे पृष्ठे मणीबन्धे नाभिदेशे विशेषतः ॥
<>स्कन्धे पार्श्वे गले वक्त्रे कुक्षौ रन्ध्रे त्रिके तथा ।
<>आद्यास्त्रयोदशावर्त्ता विज्ञेया वाजिपण्डितैः ॥
<>नासिकाग्रे ललाटाग्रे शङ्खे कण्टे च मस्तके ।
<>आवर्त्तो जायते येषां ते धन्यास्तुरगोत्तमाः ॥
<>हृदि स्कन्धे गले चैव कटिदेशे तथैव च ।
<>नाभौ कुक्षौ च पार्श्वाङ्गे मध्यमास्ते प्रकीर्त्तिताः ॥
<>ललाटे यस्य चावर्त्तो द्वितीयस्य स लिङ्गकः ।
<>मस्तके च तृतीयश्च पूर्णकुक्षिः स उत्तमः ॥
<>पृष्ठबंशे तथावर्त्तो यस्यैकः संप्रजायते ।
<>स करोत्यश्वसंघातान् स्वामिनः सूर्य्यसंज्ञकः ॥
<>कक्षायां जानुमेढ्रे च त्रिबलौ पुच्छसन्निधौ ।
<>पुच्छे गुह्ये बलावष्टावावर्त्ता अधमा हये ॥
<>त्रयो यस्य ललाटस्था आवर्त्ता अधरोत्तराः ।
<>त्रिकूटः स परिज्ञेयो वाजिवृद्धिकरः परः ॥
<>एवमेव प्रकारेण त्रयो ग्रीवां समाश्रिताः ।
<>त्रयावर्त्तः स वाजीशो जायते भूपमन्दिरे ॥
<>ललाटे युगलावर्त्तौ चन्द्रार्कौ संप्रकीर्त्तितौ ।
<>वाजिनो यदि तौ स्यातां राष्ट्रवृद्धिकरौ परौ ॥
<>उपर्य्युपरि यस्य स्युरावर्त्ता अलिके त्रयः ।
<>निःश्रेणिः सतु विज्ञेयो राष्ट्रवृद्धिकरः परः ॥
<>एकोऽथवा कपोलस्थो यस्यावर्त्तः प्रदृश्यते ।
<>वर्त्तमानः स विज्ञेयः स इच्छेत् स्वामिनाशनम् ॥
<>कपोलाभ्यान्तथावर्त्तो विद्येते वाजिनो यदि ।
<>तावश्विनाविति प्रोक्तौ युद्धकाले जयप्रदौ ॥
<>गण्डावर्त्तो भवेद्यस्य वाजिनो दक्षिणाश्रयः ।
<>स करोति महासौख्यं स्वामिनः शिवसंज्ञकः ॥
<>तद्बद्बामाश्रयः क्रूरः प्रकरोति धनक्षयम् ।
<>इन्द्वर्काख्यावुभौ शस्तौ नृपराज्यविवृद्धिदौ ॥
<>कर्णमूले यदावर्त्तस्तन्मध्ये च तथापरः ।
[Page2-401-a+ 52]
<>विजयाख्यावुभौ ज्ञेयौ युद्धकाले जयप्रदौ ॥
<>नासामध्ये यदावर्त्त एको वा यदि वा त्रयः ।
<>चक्रवर्त्ती, स विज्ञेयो वाजी भूपालपूजितः ॥
<>कण्ठे यस्य महावर्त्त एकोऽश्वस्य प्रजायते ।
<>चिन्तामणिः स विज्ञेयश्चिन्तितार्थविवृद्धिदः ॥
<>स्कन्धे पार्श्वे यदावर्त्तः स भवेत् पद्मलेक्षणः ।
<>करोति विधिवत् पद्मे स्वामिनः सततं सुखम् ॥
<>शुक्त्याख्यौ तालुकान्तस्थावावर्त्तौ कीर्त्तिवृद्धिदौ ।
<>हयस्य स्वामियुक्तस्य सदैव सुसुखावहौ ॥
<>एकावर्त्तो भवेद्यस्य कक्षान्ते वाजिनो यदा ।
<>स रणे मृत्युमाप्नोति द्वौ च स्वामिविनाशनौ ॥
<>जानुदेशे यदावर्त्तो वाजिनः संप्रदृश्यते ।
<>प्रवासं सततं ब्रूते स्वभर्त्तुः क्लेशसंयुतम् ॥
<>वाजी मेढ्रतलावर्त्तो वर्जनीयो महीभुजाम् ।
<>स करोति हरेर्नाशं परचारसमुद्भवम् ॥
<>त्रिवलिस्थो यदावर्त्तस्त्रिवर्गस्य प्रणाशकः ।
<>वाजिनस्ते परिज्ञेयाः स्त्रीपार्श्वस्था भयप्रदाः ॥
<>पुच्छदेशे यदावर्त्तो वाजिनः संप्रदृश्यते ।
<>धूमकेतुरिति ख्यातः स त्याज्यो दूरतो नृपैः ॥
<>गुह्ये पुच्छे वलौ यस्य भवन्त्यावर्त्तकास्त्रयः ।
<>स कृतान्तस्वरूपेण वर्जनीयस्तुरङ्गमः ॥
<>अध ऊर्द्ध्वं यदा वाजी सम्पुटं न स्पृशेत् क्वचित् ।
<>यमदूतः स विज्ञेयो वर्जनीयः प्रयत्नतः ॥
<>हीनदन्तोऽधिदन्तश्च कराली कृष्णतालुकः ।
<>मुशली च तथा शृङ्गी षडेते स्वामिघातकाः ॥
<>एकाण्डजातश्चैकाण्डो हीनाङ्गोऽप्यधिकाङ्गकः ।
<>परित्याज्यः स वाच्छद्भिरन्विष्य परमं यशः ॥
<>घण्टी वदनको वाली शृङ्गी चैव चतुर्थकः ।
<>वर्जनीयः प्रयत्नेन सर्व्वे ते पापकृतमाः ॥
<>घण्टी च स्वामिनं हन्ति वदनी धनसंक्षयम् ।
<>अन्तःपुरं तथा वाली शृङ्गी राष्ट्रविनाशनः ॥
<>षट्पदाभो भवेद्यश्च कृष्णतालुर्न दुष्यति ।
<>शङ्खपादमुखो यस्तु आवर्त्तैः कुत्सितैरपि ।
<>न दुष्यति सदावर्त्तः शालिहोत्रमतं यथा ॥
<>इति श्रीनकुलविरचितेऽश्वचिकित्सिते
<>आवर्त्ताध्यायश्चतुर्थः ॥
<>अथ दन्ताः ।
<>दन्तोद्भेदं प्रवक्ष्यामि वाजिनामायुलक्षणम् ।
<>येन विज्ञातमात्रेण आयुर्ज्ञानं प्रचक्षते ॥
<>अश्वस्तु तनुभिर्दन्तैः क्षीरदन्त इति स्मृतः ।
<>तथा षोडशभिः कोणो प्राज्ञैर्द्बादशमासिकः ॥
<>त्रिंशन्मासोद्भवाः सर्व्वे अखण्डाः परिकीर्त्तिताः ।
<>द्वौ स्यातां द्वौ च न स्यातां मूर्द्धोपरि यथाक्रमम् ॥
<>चतुर्भिर्वत्सरैर्दन्ताः कालिकान्ये भवन्ति च ।
<>तथान्यः सप्तमे वर्षे चतुर्थः कालिको भवेत् ॥
<>अष्टमे वत्सरे प्राप्ते प्राप्ताः स्युः सार्व्वकालिकाः ।
<>नवमे त्वथवा रेखा पीतत्वं शंसयन्ति च ॥
<>तथाप्येकादशे वर्षे तावत् पीतत्वमागताः ।
<>तिष्ठन्ति दशनास्तेषां वाजिनामप्यसंशयम् ॥
<>ततः श्वेताः प्रदृश्यन्ते यावद्वर्षजयं पुनः ।
<>ततः काचप्रभाः सम्यक् यावत् संवत्सरास्त्रयः ॥
<>ततः सप्तदशादूर्द्ध्वं यावद्वर्षाणि विंशतिः ।
[Page2-401-b+ 52]
<>भक्षिकाभारदास्तेषां यावद्वर्षत्रयं पुनः ॥
<>तस्मादुदूखलं प्राप्तास्तावद्वर्षत्रयं पुनः ।
<>प्रकम्पञ्च समागम्य पश्चात् पातः समात्रयम् ॥
<>द्वात्रिंशद्वत्सरैरेव वाजी निर्व्वाणमाप्नुयात् ।
<>दंष्ट्राचतुष्टयं श्वेतं वक्रेण परमायुषि ॥
<>अश्वानामेव सर्व्वेषां दन्ता द्वादश कीर्त्तिताः ।
<>कालिका हारिणी शुक्ला काचा वाप्यथ मक्षिका ॥
<>शङ्खोदूखलकञ्चैव दन्तानाञ्चलनं तथा ।
<>ततस्तु पतनं विद्यादेष व्यञ्जनसंग्रहः ॥
<>चतुर्विंशतय्ॐ दंष्ट्राः शालिहोत्रमतं तथा ।
<>एवं दन्तविशेषेण सर्व्वेषामिह वाजिनाम् ।
<>विज्ञेया चायुषःसंख्य्या वाजिपोषणतत्परैः ॥
<>इति श्रीनकुलकृतेऽश्वचिकित्सिते दन्तोद्भेदो
<>नाम पञ्चमोऽध्यायः ॥
<>अथ अवयवप्रमाणम् ।
<>दीर्घसूक्ष्मविमांसास्या ये भवन्ति तुरङ्गमाः ।
<>ते शस्ताः पार्थिवेन्द्रस्य यानवाहनकर्म्मणि ॥
<>स्कन्धमभ्युन्नतं दीर्घं वक्रग्रीवं विशेयतः ।
<>चमरालङ्कृतं सम्यक् स्तोकबालसमन्वितम् ॥
<>येषां पृष्ठं सुवंशं स्याद्विपुलं व्रणवर्जितम् ।
<>किञ्चिन्मध्ये भवेन्निम्नं राजार्हास्ते तुरङ्गमाः ॥
<>स्निग्धरोमा सुवृत्ता च सुस्थूला विपुला कटी ।
<>ग्रथिताः सुदृढा रम्या भुजा मांसप्रपूरिताः ॥
<>पादा निर्मांसला वक्राश्चक्राकारखुरान्विताः ।
<>अप्रमाणं तथा वक्षः कर्णौ लघुतरौ स्मृतौ ॥
<>पार्श्वौ तनुतरौ शस्तौ सुरसस्निग्धतालुकम् ।
<>दन्ताश्च शिखराकारा विपुला चन्द्रवर्च्चसः ॥
<>सप्तविंशप्रमाणेन मुखमश्वस्य शस्यते ।
<>कर्णौ षडङ्गुलौ प्रोक्तौ तालुंकं चतुरङ्गुलम् ॥
<>चत्वारिंशच्च सप्ताढ्याः स्कन्धाः सम्यक् प्रकी-
<>र्त्तिताः ।
<>पृष्ठवंशश्चतुर्व्विंशः सप्तविंशा तथा कटी ॥
<>अतिसूक्ष्मं तथा निम्नं पुच्छं हस्तद्वयायतम् ।
<>लिङ्गं हस्तप्रमाणञ्च तथान्तौ चतुरङ्गुलौ ॥
<>मार्गस्थानं चतुर्व्विं शं हृदयं षोडशाङ्गुलम् ।
<>कटिकक्षान्तरञ्चोक्तं चत्वारिंशत् प्रमाणतः ॥
<>मणिबन्धद्बयं चैव खुराश्च चतुरङ्गुलाः ।
<>अशीत्यङ्गुल उत्सेघो दैघ्येञ्च द्ब्यधिकं शतम् ।
<>एवं क्रमेण गात्रस्य प्रमाणं वाजिनां मतम् ॥
<>दीर्घाणि चत्वारि तथोन्नतानि
<>चत्वारि रक्तानि च सूक्ष्मकाणि ।
<>ह्रस्वानि चत्वार्य्यथ चायतानि
<>भूयश्च चत्वार्य्यथ नम्रकाणि ॥
<>द्वात्रिंशत् क्रमशोऽप्याहुर्ल्लक्षणानि मुनीश्वराः ।
<>तान्यहं कीर्त्तयिष्यामि वाजिनाञ्च पृथक्
<>पृथक् ॥
<>आस्यं भुजौ केशकृकाटिकाश्च
<>दीर्घं चतुष्कं तुरगस्य शस्तम् ।
<>तथोन्नते घ्राणपुटे ललाटे
<>शफाश्च तज्ज्ञाश्चरणौ वदन्ति ॥
<>ओष्ठौ च जिह्वाप्यथ तालुकञ्च
<>मेढ्रं सुरक्तं शुभदं हयस्य ।
[Page2-401-c+ 52]
<>लघूनि बन्धाश्चरणेषु कोष्ठं
<>श्रोत्राणि सर्व्वाणि तथैव पुच्छम् ॥
<>कर्णान्तरं कर्णसमन्वितञ्च
<>वंशं तथा ह्रस्वतरं प्रशस्तम् ।
<>वक्त्रं मुखं कन्धराजानुनी च
<>पार्श्वञ्च सप्तेः शुभदं प्रदिष्टम् ॥
<>कक्षान्तरं चोदरमध्यमञ्च
<>निम्ना कटी तानि सजानुकानि ।
<>वक्षःशफोरूजघनस्थलञ्च
<>चतुष्कमेतत् पृथुलं प्रदिष्टम् ॥
<>इति श्रीनकुलकृतेऽश्वचिकित्सिते सर्व्वावयव-
<>प्रमाणो नाम षष्ठोऽध्यायः ॥
<>अथ वेगः ।
<>गुणानामिह सर्व्वेषां गुणो वेगमयोऽधिकः ।
<>अश्वानां शस्यते तज्ज्ञैरश्वज्ञानविचक्षणैः ॥
<>संवाहनविधानेन प्रकाशं यान्त्यसंशयम् ।
<>तस्मात् सर्व्वप्रयत्नेज वेगो ज्ञेयश्च वाजिनाम् ॥
<>अवाहिता विनश्यन्ति विनश्यन्त्यतिवाहिताः ।
<>अश्वानां वाहनं पथ्यं सानुरागञ्च मोक्षणम् ॥
<>अधमा मध्यमास्ते स्युर्मध्यमाश्च तथोत्तमाः ।
<>उत्तमाश्चोत्तमा भूयो वाह्यमानास्तुरङ्गमाः ॥
<>रूढमश्वविदां श्रेष्ठं रूढे सर्व्वं प्रतिष्ठितभ् ।
<>रूढेन तु विहीनस्य लक्षणं चाप्यलक्षणम् ॥
<>रूपावर्त्तगतिच्छायासत्ववर्णवयोबलम् ।
<>जवहीनस्य वाहस्य सर्व्वमेव निरर्थकम् ॥
<>गतेर्धन्यतरो वर्णो वर्णाद्धन्यतरः स्वरः ।
<>स्वराद्धन्यतरं सत्वं सर्व्वं सत्वे प्रतिष्ठितम् ॥
<>लघुत्वं मातृदोषेण पितृदोषेण जाड्यता ।
<>दौर्ब्बल्यं स्वामिदोषेण स्वदोषो नास्ति वाजिनाम् ॥
<>जवो हि सप्तेः प्रथमं विभूषणं
<>त्रपाङ्गनायाः कृशता तपस्विनः ।
<>द्विजस्य वेदोऽथ सुनेरपि क्षमा
<>पराक्रमः शस्त्रबलोपजीविनः ॥
<>आकर्षन्निव गां वभन्निव खुरौ पश्चार्द्धमुद्यन्निव
<>स्वीकुर्व्वन्निव खं पिबन्निव दिशो वायुं समश्नन्निव ।
<>साङ्गारप्रकरान् स्पृशन्निव महीं छायाममर्षन्निव
<>चञ्चच्चामरवीज्यमानवदनः श्रीमान् हयो धावति ॥
<>अलक्षितगतागतैर्मृगदृशां कटाक्षैरिव
<>क्षणानुनयशीतलैः प्रलयकेलिकोपैरिव ।
<>सुवृत्तमसृणोत्तरैर्गृगदृशामुरोजैरिव
<>त्वदीयतुरगैरलं धरणिचक्रमाक्रम्यते ॥
<>येषां दीपशिखोपमानि नयनान्युद्धावितः सन्निव
<>ग्रीवा क्रौञ्चनिभा विभाति च समा पादाश्च
<>मुद्गोपमाः ॥
<>वेगो वायुरिवाथ वानरसमः स्याद्बारणप्रेङ्क्षितं
<>शङ्खक्रौञ्चमृगेन्द्रदुन्दुभिघनव्याघ्रेभतुल्यस्वनः ॥
<>वक्त्रे यो हरिणाधिपप्रतिनिभो व्याघ्रोपमो
<>बाहुभिः
<>आवर्त्तेऽश्वशुभैः प्रधानकुलजाः सुस्निग्धवर्ण-
<>प्रभाः ।
<>उष्ट्राक्षाः प्रियदर्शनाश्च सुभगाः श्वासैः
<>सुगन्धैश्च ये
[Page2-402-a+ 52]
<>धन्यास्ते जयराज्यवित्तसुखदाः संवाहका
<>भूपतेः ॥
<>इति श्रीनकुलकृतेऽश्वचिकित्सिते वेगवर्णनो-
<>नाम सप्तमोऽध्यायः ॥
<>अथ आरोहणम् ।
<>अथातः संप्रवक्ष्यामि हयारोहणमुत्तमम् ।
<>येन विज्ञानमात्रेण रेवन्तेनोपमीयते ॥
<>चलकिसलयपादः कर्णमध्यैकदृष्टिः
<>न चलति कटिदेशे आसने संस्थितश्च ।
<>हयहृदयगतिज्ञः स्थानदण्डावपाती
<>स खलु तुरगयोक्ता मान्यते पार्थिवेन्द्रैः ॥
<>यो नित्यं दृढमुष्टिहस्तलघुकः क्रोधानलैर्वर्ज्जितः
<>सत्यैकस्थिरबुद्धिमध्यमतनुः शास्त्रस्थतत्त्वज्ञकः ।
<>काले दण्डनिपातविश्रमयुतः ताम्बूलवक्त्रान्वितः
<>त्वेवं लक्षणसंयुतो हयरुहो राज्याधिपैः पूज्यते ॥
<>ऊरू स्थिरौ यस्य चलौ च पादौ
<>त्रिकोन्नतं संहतमासनञ्च ।
<>स वाजिवाहः कथितः पृथिव्यां
<>शेषा नरा भारवहा हयानाम् ॥
<>प्राज्ञः सत्त्वबलोत्साही दृढः सर्व्वाङ्गसौष्ठवः ।
<>जितशीतातपालस्यो जितायासो जितासनः ॥
<>हयकालबलप्राणजवकामाध्वयोगवित् ।
<>शान्तोपचारसारज्ञो रणक्रीडासु दीक्षितः ॥
<>वाजिनां हृदयज्ञश्च स्थाने दण्डनिपातवित् ।
<>दुष्टाश्वदमने दक्षः सर्व्वक्लेशसहः शुचिः ॥
<>ग्रासौषधान्नपानीये परव्यूहावलोकने ।
<>त्रिषु श्रेष्ठः प्रवेशे च निर्गमे कुशंलोऽस्त्रवित् ॥
<>रोगं विकुरुते यश्च वृत्त्या वाधाविचारवित् ।
<>धनुःकुन्तासिशक्तिज्ञः सोऽश्ववाहः प्रकीर्त्तितः ॥
<>वक्त्रे स्कन्धे मुखे कोष्ठे गात्रे सक्थौ च ताडयेत् ।
<>उन्मार्गो यदि भ्रष्टोऽश्वो मूढः स्खलति ह्रेषते ॥
<>कुपिते पुच्छसंस्थाने भ्रान्ते जानुद्बयं तथा ।
<>सर्व्वथा प्राप्तदण्डस्य दण्डमेकं निपातयेत् ॥
<>ह्रेषणे स्कन्धमुद्दिष्टं स्खलिते जघनान्तरम् ।
<>भीते वक्षःस्थलं हन्याद्वक्त्रञ्चोन्मार्गगामिनम् ॥
<>अस्थाने ताडितो वाजी बहून् दोषान् प्रदर्शयेत् ।
<>तावद्भवन्ति ते दोषा यावज्जीवत्यसौ हयः ॥
<>दण्डेनाभिभवेद्वाहान्नारोहेद्दण्डवर्ज्जितान् ।
<>दण्डो हि साधनं तीव्रं पदं दण्डात् प्रजायते ॥
<>तुलावदुद्धृता वल्गा नात्युच्चा नातिलम्बिता ।
<>दोषं दृष्ट्वा तु कर्त्तव्या तिर्य्यगाकुञ्चिता श्लथा ॥
<>कटिं सप्तेश्च शैथिल्याद्बहमानस्य ताडयेत् ।
<>सद्यः प्रस्खलिते गात्रं तत्र दण्डं प्रदापयेत् ॥
<>अकालदण्डपाताच्च त्वकालग्रहमोक्षणात् ।
<>अकालहिंसाघाताच्च तेन वाजी न धावति ॥
<>आसनं शिथिलं यस्य स्वरो यस्य न भीषणः ।
<>लयुप्रहारदाता च वाजी तस्य न धावति ॥
<>सर्व्वलक्षणसम्पन्नः सर्व्वदोषविवर्जितः ।
<>कुलशीलबलोपेतः कथमश्वो न धावति ॥
<>गतिरेका प्लुता चान्या चतुराख्या तृतीयका ।
<>वेगसन्धिश्चतुर्थो च धारावेगगतिस्तथा ॥
<>श्लथरागार्थवेषस्य चञ्चलस्य त्रिकोणतः ।
[Page2-402-b+ 52]
<>नित्यमुद्यतदण्डस्य तस्य वाजी न धावति ॥
<>धारा तु पञ्चमी प्रोक्ता न शृणोति न पश्यति ।
<>सर्व्वकर्म्माक्षमो वाजी तस्मात्तां परिवर्जयेत् ॥
<>इति श्रीनकुलकृतेऽश्वचिकित्सिते आरोहणं
<>नाम अष्टमोऽध्यायः ॥
<>अथ ऋतुचर्य्या ।
<>कर्म्मचर्य्यासु नित्यानां शुद्धान्नं सुनिवर्हितम् ।
<>धनुरष्टादशे योज्यं वाजिनां मण्डलं क्रमात् ॥
<>सङ्कोचयेज्जयं तावद् यावत् कार्म्मुकपञ्चकम् ।
<>तदूर्द्धं मण्डलैर्योज्यो गोमूत्रात्तदनन्तरम् ॥
<>ऋजुर्वृत्तानुवृत्ता च गोमूत्रा सर्व्वकर्म्मसु ।
<>युज्यमानानि दृश्यन्ते प्रायशो हि विचक्षणैः ॥
<>शालिहोत्रमुनिप्रोक्ता चर्य्या षोडश वाजिनाम् ।
<>तासामनुपयोगित्वान्न कृतः संग्रहो मया ॥
<>तीक्ष्णस्त्वेकेन मुदितो द्वाभ्यां भद्रस्तु धावति ।
<>त्रिभिर्दण्डैस्तदा मन्दः क्रमात् षष्ठाभिताडनैः ॥
<>तीक्ष्णाश्वभद्रमन्दानां प्रधानो जव उच्यते ।
<>सोऽप्यनेनैव मार्गेण संविभ्यज्यो विजानता ॥
<>अवाहिता विनश्यन्ति सर्व्वकर्म्माक्षमा हयाः ।
<>कृशा व्याधिपरीताङ्गा जायन्तेऽत्यन्तवाहनात् ॥
<>बलं कालो वयो भूमिः कालः सत्त्वमतः क्रमात् ।
<>कुर्य्यादेकान्तरे योगश्चातियोगो हि दोषवान् ॥
<>तच्च लोकप्रसिद्धं हि बोद्धव्यं यत्नतो बुधैः ।
<>हयवाहनवैज्ञानी नरेन्द्रैः पूज्यते सदा ॥
<>धाविते ये गुणाः सप्तेर्वक्ष्यमाणान्निबोध तान् ।
<>शालिहोत्रादिशास्त्राणां व्यायामफलसम्भवान् ॥
<>स्थिरमांसो भारसहो लघुगात्रः पराक्रमी ।
<>दीप्ताग्निश्च सुशीलश्च व्यायामेनोपजायते ॥
<>सत्यार्थो विनयी प्रीतो निर्द्दोषस्तापवर्जितः ।
<>वेदवित्सादिचित्तज्ञ उक्तो धावति तिष्ठति ॥
<>सुभावर्त्तगतिच्छायाबलशीलसमन्वितम् ।
<>गन्धवर्णस्वरोत्कण्ठसारपुण्ड्रविभूषितम् ॥
<>एवं विधं समारुह्य देवतांशं हयं नृपः ।
<>जित्वा रिपुकुलं भुंक्ते निःशङ्कोऽथ वसुन्धराम् ॥
<>जवः श्रेष्ठस्तुरङ्गानामुत्तमाधममध्यमः ।
<>त्रिविधोऽपि तथा भिन्नो जवभेदः स उच्यते ॥
<>यवोदरैरष्टसङ्ख्यैरङ्गुलं परिकीर्त्तितम् ।
<>हस्तश्च तैश्चतुर्विंशैः कार्म्मुकं तैश्चतुर्गुणैः ॥
<>अक्ष्णोर्निमेषणैः काष्ठा अष्टलघ्वक्षरं तथा ।
<>मात्रा ज्ञेया प्रमाणैश्च पूर्व्वप्रोक्ता तपोधनैः ॥
<>मात्राषोडशकेनाश्वो यो धावति धनुःशतम् ।
<>तमश्वमुत्तमं विद्याद्बायुवेगं महाजवम् ॥
<>यथोत्तमजवा वाहास्तथाश्वा मध्यमाधमाः ।
<>चतुरस्त्र्यधिकां वृद्धिं मात्राणां लक्षणं बुधाः ॥
<>नभस्यश्वयुजे मासि भाराध्वानं जवं त्यजेत् ।
<>वज्राग्निसदृशं पित्तं श्रमात् कुप्यति वाजिनाम् ।
<>कार्य्येणैव महान् किञ्चिद् युज्यो नभसि कार्त्तिके ॥
<>हेमन्ते शिशिरे योगं वसन्ते च यथेच्छया ॥
<>श्लेष्मक्षयात् श्लथं गात्रं न ग्रीष्मे वाहयेद्धयम् ।
<>बालो वृद्धः कृशो रोगी दन्तस्नेहो महाबली ॥
<>पूर्णातिरिक्तकोष्ठञ्च गुर्व्विणीं न च वाहयेत् ।
<>समां च विपुलाञ्चैव किञ्चित्-पांशुसमन्विताम् ॥
[Page2-402-c+ 52]
<>एकान्ते विजने चैव रङ्गभूमिं हयं नयेत् ।
<>सान्द्राञ्चैव सुकठिनां पाषाणोदकगर्त्तिकाम् ॥
<>तृणकाष्ठसमायुक्तां रङ्गभूमिं विवर्ज्जयेत् ।
<>विण्मूत्रं कारयेदश्वं क्रोशक्रोशद्वयान्तरे ॥
<>वारि दद्याद् यथाकामं घासं मुष्टिञ्च चारयेत् ।
<>अन्यथा दोषजातानि वक्ष्याम्येतानि तावतः ॥
<>गुरुविस्रब्धगात्रश्च छिन्नश्वासी च कम्पते ।
<>दुर्म्मना रुद्धविण्मूत्रः सर्व्वकर्म्माक्षमो हयः ॥
<>गूढमेढ्रोन्नतग्रीवो रक्तमेही गुरुक्लमः ।
<>क्षुत्तृष्णावृतशुष्कास्यश्छायां प्राप्य वितिष्ठति ॥
<>तर्जनैर्हन्यमानोऽपि विधुनोति शिरः परम् ।
<>मुहुर्विनमते पृष्ठं पदमेकं न गच्छति ॥
<>भाराध्वानपरिश्रान्तं शनैः संक्रामयेत् पथि ।
<>नावतारितपर्य्याणं मार्गेऽध्वानसमागतम् ॥
<>मुक्तपुच्छाग्रबन्धस्य खलीनं नावतारयेत् ।
<>मर्द्दयित्वास्य गात्राणि पांशुमध्ये विवर्त्तयेत् ॥
<>स्नानपानावगाहञ्च प्रतिपानं सभोजनम् ।
<>सर्व्वं क्रमेण कर्त्तव्यमन्यथा दोषसम्भवः ॥
<>रक्तपित्तसमीरोत्थमन्यास्तम्भोदरादयः ।
<>हृद्रोगा वातशूलानि शीतोष्णोदकपानतः ॥
<>रक्तपित्तहरं देयं प्रतिपानं गुडौदनम् ।
<>रक्तपित्तसमीरोत्थं दातव्यं शर्करोदकम् ॥
<>जीवनं वातपित्तघ्नं वृष्यं बल्यतमं ततः ।
<>सर्व्वरोगहरोऽश्वानां मधु जाङ्गलको रसः ॥
<>स्वच्छाक्तञ्च घृतं क्षीरं वारियुक्तं तुरङ्गमः ।
<>पीत्वा हि निर्हरेद्दोषान् श्रमभाराध्वसंश्रवान् ॥
<>धर्म्मार्थकामा विजयो यशःश्री-
<>शोभासुखं जातिजनैश्च पूज्या ।
<>रणे निमित्तानि शुभावहानि
<>नृपस्य चैवं विनिवेदयन्ति ॥
<>प्रत्यूषकाले च दिनं निरीक्ष्य
<>वह्निं द्बिजं पूर्णघटं कुमारीम् ।
<>छत्रं ध्वजं चामरदर्पणञ्च
<>रुष्टञ्च दृष्ट्वा तुरगं जयाय ॥
<>श्रुत्वा तु शङ्खाम्बुदवेदवाक्यं
<>पुण्याहमाङ्गल्यशिवस्य गीतम् ।
<>ह्रेषं निमित्तं भवति स्वनेन
<>ध्रुवं जयं तत्र रणे नराणाम् ॥
<>सन्ध्याङ्घ्रिघातेन महीं निहन्ति
<>ह्रेषन्ति ये स्वामिमुखं निरीक्ष्य ।
<>प्रदक्षिणावर्त्तविकीर्णपुच्छा
<>जयावहास्ते समरे नृपाणाम् ॥
<>विच्छन्नदीनस्वरगद्गदा ये
<>अश्रुप्लुता भिन्नपुरीषमूत्राः ।
<>अनरुपमाना दिनकृन्निरीक्ष्याः
<>पराजयं ते कथयन्ति युद्धे ॥
<>अन्यापदं याञ्च वदन्ति दीनाः
<>सव्येतरं चक्रविकीर्णपुच्छाः ।
<>युग्यासनादीन् परिवर्जयन्ते
<>पराजयं ते कथयन्ति भर्त्तुः ॥
<>विना निमित्तं रसयन्त्यभीक्ष्णं
<>आकुञ्चिता व्यापितमक्षिकाङ्गाः ।
[Page2-403-a+ 52]
<>ध्यायन्ति धातैश्च न चोद्बिजन्ते
<>भयावहास्ते समरे नृपाणाम् ॥
<>शोकं शीलं भयं लज्जामालस्यं चैवमादिषु ।
<>सुकुलं तं विजानीयादलं पर्य्याणवारणे ॥
<>स्याणुकण्टकवृक्षैश्च सुधाखदिरकण्टकैः ।
<>स्वामिघाताय चादत्ते तेषां रूपमिदं शृणु ॥
<>वानरोलूकमार्जारतरक्षुगण्डलोचनाः ।
<>गतिर्वा असुरैस्तुल्या स्थूलमेढ्रशिरान्विताः ॥
<>लम्बौष्ठकर्णनासाश्च कृत्स्नहीनाधिकद्बिजाः ।
<>विच्छिन्नप्रोथगण्डा ये भ्रुकुटीचित्रमेहनाः ॥
<>एते दोषास्तथान्येऽपि सुकुलाश्वसमुद्भवाः ।
<>खलाजामिह राजेन्द्र ! वक्तुं शक्या न मादृशैः ॥
<>लक्ष्यं प्रधानमित्येके चान्ये लक्षणमाश्रिताः ।
<>लक्ष्यलक्षणमेतेषां तेनेदं दुष्करं विदुः ॥
<>अव्याप्तिरतिसंक्षेपादतिव्याप्तिश्च विस्तरात् ।
<>मुनीनामेकवाक्यत्वाद् ब्रूयामः स्थितिदुष्कराः ॥
<>सत्ववर्णगतिछायास्वरस्थानगतिः कुलम् ।
<>पुष्पं पुण्ड्रकनामानि दोषं वा जवलक्षणम् ॥
<>एवं लक्षणसंयुक्तं दृश्यते शूररक्षणे ।
<>लक्षणेन विहीना ये निर्द्दोषाःस्युः प्रधाविताः ॥
<>हयरोहस्य का चिन्ता लक्षणैः शुभनिन्दितैः ।
<>तेनात्र न कृतोऽस्माभिर्हयलक्षणविस्तरः ॥
<>हयवाहनविज्ञानं कौतुकाहितबुद्धयः ।
<>अनायासेन गृह्णन्ति परं हृष्टा इमे जनाः ॥
<>चलासनं कषा रागाः पाणिघातप्रतोदनम् ।
<>पदप्रघातसंज्ञानि दोषो यैरुपजायते ॥
<>कामात् कोपाद्भयान्मोहाद्दर्पाच्चैव मदाश्रयात् ।
<>पर्य्याणारोहदोषाच्च दुष्यन्तेऽश्वा निसर्गतः ॥
<>श्रीयुक्तसामन्तनरेन्द्रवन्दितं
<>रणे हयारोहवराभिनन्दितम् ।
<>धर्म्मार्थकामादियशःप्रधान-
<>मित्थं कृतं वाहनशास्त्रविस्तरम् ॥
<>इति श्रीनकुलकृतेऽश्वचिकित्सिते वाहना-
<>ध्यायो नवमः ॥
<>अथ धातुपरीक्षा ।
<>अथातः संप्रवक्ष्यामि धातूनां लक्षणं परम् ।
<>येन विज्ञानमात्रेण ज्ञायन्ते रोगसम्भवाः ॥
<>ततः शुद्धशरीरोत्थरक्तदोषानवाप्नुयात् ।
<>रक्तदोषात्तदा वाजी प्राप्नोत्येव महामयान् ।
<>तस्मात् सर्व्वप्रयत्नेन रक्तं ज्ञेयं विचक्षणैः ।
<>आषाढसमये प्राप्ते शिरामोक्षेण कृत्स्नशः ॥
<>तेन संशोध्यते रक्तं वाजिनां दोषसम्भवम् ।
<>ततः शुद्धशरीरोऽथ पिण्डाद्यैश्च बलीकृतः ॥
<>स्रावणे शष्पमासाद्य वज्रवत् सुदृढो भवेत् ।
<>यदि रक्ताधिको वाजी शस्यमश्नाति कर्हिचित् ॥
<>रक्तात् सञ्जायते पित्तं ततो नाशमवाप्नुयात् ।
<>रक्ताधिकश्वासपुटः स्नेहाद्यैः शस्यमत्ति चेत् ॥
<>संप्राप्य श्लेष्ममरिचाद्धयो नाशमवाप्नुयात् ।
<>हीनरक्तो यदा शस्यं रूक्षोऽश्नाति तुरङ्गमः ॥
<>तदा पायुं परं प्राप्य सद्यो नाशमवाप्नुयात् ।
<>तत्रेदं लक्षणं प्रोक्तं रक्तकोपसमुद्भवम् ॥
<>धातूनामवि सर्व्वेषां ज्ञेयञ्चिह्नं विचक्षणैः ।
[Page2-403-b+ 52]
<>पित्तरक्तप्रकोपेण यदा संपीड्यते हयः ॥
<>तदा कण्डूतिमासाद्य कषते सततं वपुः ।
<>छायां वाञ्छति यत्नेन विशेषेण जलाश्रयम् ॥
<>मुहुर्वाञ्छति पानीयमाहारञ्च विशेषतः ।
<>एवं वातोत्थरक्तेन ज्ञात्वाश्वम्पीडितं ततः ॥
<>शिरामोक्षं विधायैव दद्यात् सकटुकं गुडम् ।
<>ततः शुद्धिमवाप्नोति नीरोगः संप्रपद्यत्रे ॥
<>पित्तासृग्दूषितो वाजी यदि चाश्रूणि मुञ्चति ।
<>नेत्रान्ते पाण्डुरत्वञ्च सद्यो मृत्युमवाप्नुयात् ॥
<>नेत्रयोर्ल्लक्षणं प्रोक्तं पित्तरक्तसमुद्भवम् ।
<>श्लेष्मरक्तप्रकोपेण यदा सम्पीड्यते हयः ॥
<>अधोवक्त्वो भवेन्नित्यं कासते च मुहुर्मुहुः ।
<>आहारं न च गृह्णाति नीत्साहं कुरुते क्वचित् ॥
<>न विन्दति कशाघातं न च पार्ष्णिं न चासनम् ।
<>नासाग्रेण क्षिपेत्तोयं वहिर्घर्म्मञ्च वाञ्छति ॥
<>तस्यापि शोधयित्वासृग् दद्याच्छुण्ठ्या युतं गुडम् ।
<>सर्व्वं रक्तं ततः शुद्धा निःशेषं समवाप्नुयात् ॥
<>वाजिनः श्लेष्मरक्ताभ्यां दूषितस्य सदा भवेत् ।
<>नेत्रान्ते बिन्दुकाकारकण्डूस्तस्य तथोदरे ॥
<>तदा मृत्युमवाप्नोति षण्मासाभ्यन्तरे ध्रुवम् ॥
<>शुण्ठ्यामृता गोक्षुरकं घनञ्च
<>श्यामावचाहिङ्गुयुता च यष्टिः ।
<>कफप्रणाशाय विनिर्मितोऽयं
<>पिण्डः प्रसिद्धश्च कफापहश्च ॥
<>नोचेदश्नाति शुण्ठ्याढ्यं सैन्धवं नस्यमार्गतः ।
<>वायुरक्तप्रकोपेण पीडितस्तु तुरङ्गमः ॥
<>कुक्षिद्वये हयस्तीव्रं मुहुः श्वासं प्रमुञ्चति ॥
<>नैकत्र मन्यते स्थातुं ह्रेषते च निरर्गलम् ।
<>एवं वातोद्भवं ज्ञाप्यं रक्तन्देहे हयस्य च ॥
<>शोधयित्वाथ सन्दद्यान्महाघृतमनल्पकम् ।
<>ततः शुद्धिमवाप्नोति परां पुष्टिञ्च गच्छति ॥
<>उत्साहं कुरुते मार्गे सर्व्वदोषविवर्ज्जितः ।
<>वातरक्तप्रकोपेण लोचनान्ते हयस्य च ॥
<>यदा स्यातां सिते रक्ते काशः कण्डूस्तथानने ।
<>तदा तस्य भवेन्मृत्युर्यदि नाश्नाति चामिषम् ॥
<>अश्मकञ्च युतन्दध्ना माहिषेण निशागमे ।
<>सन्निपातेऽथ रक्तेन यदा सम्पीड्यते हयः ॥
<>यदा वेपथुमाप्नोति काशते च निरर्गलम् ।
<>निद्रालस्याग्निमन्दत्वं वस्तौ मलनिबन्धनम् ॥
<>कर्णयोः पातनञ्चैव वक्त्राल्लालाविमोक्षणम् ।
<>तत्रापि शोधयेद्रक्तं ततो लङ्घनमर्हति ॥
<>यावद्दोषस्य निर्णाशं स्तोकोदककृताशनः ।
<>क्वचिदुष्णं क्वचिच्छीतं क्वचिद्भेषजसंयुतम् ॥
<>प्रदेयं युक्तितत्वज्ञैर्वारि वार्य्यं न कुत्रचित् ।
<>सपथ्या चामृता चैव कटुका च वचा तथा ॥
<>शामयेत्तत्क्षणादेव त्रिधातुकुपितं ज्वरम् ।
<>शिरीषं श्रीफलञ्चैव वेतसञ्चैव वृद्धिभाक् ॥
<>मन्दाग्नित्वं सदोषाणां कुरुते भस्मसाद्द्रुतम् ।
<>मधुकं मधुजालञ्च माधुर्य्यं कुलिकान्वितम् ॥
<>शिरीषं क्षुद्रकं लाक्षां क्वाथयित्वा त्रिभागतः ।
<>यस्यैतत् सन्निपाताय वाजिनः संप्रदीयते ॥
<>तस्य तन्नाशमायाति तमः सूर्य्योदये यथा ।
[Page2-403-c+ 52]
<>स्वस्थस्यापि हिनेत्रान्ते स्यातां नीले च वाजिनः ॥
<>गन्धश्च सदृशः क्षोण्या तदा मृत्युर्द्विमासिकः ।
<>नीले पीतेऽथ नेत्रान्ते स्यातां चेद्वाजिनः क्वचित् ।
<>स निर्व्वाणमवाप्नोति त्रिभिर्मासैरसंशयम् ॥
<>यस्य नेत्रान्तरे रेखा बहुवर्णा प्रजायते ।
<>विशेषात् स्वरभेदः स्यात्तस्यायुः पाञ्चमासिकम् ॥
<>जिह्वायां जायते बिन्दुरकस्माद् यस्य वाजिनः ।
<>कृच्छ्रञ्च जीवते मासं स वाजी नात्र संशयः ॥
<>पीतो मासद्बयेनैव सप्तेर्मृत्यं प्रयच्छति ।
<>त्रिभिर्मासैस्तथारक्तश्चतुर्भिश्च विचित्रितः ॥
<>पञ्चभिर्नीलवर्णश्च षड्भिर्व्वज्रसमाकृतिः ।
<>सप्तभिः पाटलाकारश्चम्पकाभस्तथाष्टभिः ॥
<>नवभिञ्च हरिद्राभो दशभिर्जन्तुकोपमः ।
<>एकादशभिर्दूर्व्वाभो वत्सरेण हिमद्युतिः ॥
<>यस्य श्वासो भवेदुष्णः शरीरं पुलकाङ्कितम् ।
<>जिह्वा हिमकराकारा मासषट्कं स जीवति ॥
<>ग्रीवाग्रे पिण्डिका यस्य जायते च तथाधरे ।
<>मूत्रं करोति रक्ताढ्यं मासषट्कं स जीवति ॥
<>वर्णः श्वेतो यदां यस्य नेत्रयोश्च प्रजायते ॥
<>दशमासान् समासाद्य पित्तार्त्तो न स जीवति ।
<>यस्य नीलप्रभे स्यातां नेत्रे वातार्द्दितस्य तु ।
<>मासत्रयञ्च कृच्छ्रेण यः सप्तिः स न जीवति ॥
<>श्लेष्मयुक्तस्य वा रक्ते यदि स्यातां विलोचने ।
<>वक्त्रगन्धः सुरातुल्यो दश मासान् स जीवति ॥
<>यस्य नेत्रे हरिद्राभे स्यातां पित्तार्द्दितस्य च ।
<>तस्यायुः सप्तमासाख्यं मुनिभिः परिकीर्त्तितम् ॥
<>बहुवर्णे घने नेत्रे स्यातां धातुसमागमे ।
<>तस्य सप्तेर्भवेन्मृत्युः सप्तरात्रादसंशयम् ॥
<>यस्यैकं लोचनं नीलं द्वितीयं रक्तसन्निभम् ।
<>दृश्यते स च विज्ञेयः पित्ताढ्यो मासजीवकः ॥
<>यस्य पित्तप्रसक्तस्य काले नीरदवर्त्तिनि ।
<>हयस्य जीवितं तावद्दिनानि दश पञ्च च ॥
<>एवं रक्तविकाराणां ज्ञात्वा धातुं तुरङ्गमे ।
<>ततः प्रतिक्रिया कार्य्या उक्ता या कीर्त्तिता परा ॥
<>भयादपीतपानीयशीतविश्रीयुतस्य च ।
<>आर्त्तोऽपि ताडितोऽत्यर्थं तिर्य्यग्विद्धो यदापि वा ॥
<>श्रमाद्भराच्च बन्धाद्वा गात्रे वा विषमस्थिते ।
<>क्षीणशोणितमांसस्य शिरावेधः प्रशस्यते ॥
<>इति श्रीनकुलकृतेऽश्वचिकित्सिते धातु-
<>परीक्षाध्यायो दशमः ॥
<>अथ ऋतुचर्य्या ।
<>द्वासप्ततिसहस्राणि नाडीनां हि भवन्ति च ।
<>वाजिनामिह सर्वेषां वायुरक्तं व्यवस्थितम् ॥
<>तासां निर्म्मोचनार्थाय द्बाराण्यष्टौ वदाभ्यहम् ।
<>यैर्यात्रि कुत्सितं रक्तं सर्व्वदेहसमुद्भवम् ॥
<>कण्ठे वक्षसि तालौ च नासयोश्च मुखे तथा ।
<>अण्डयोरथ पादेषु पादयोरुभयोरपि ॥
<>कालं बलञ्च विज्ञाय बाजिनां भिषगुत्तमः ।
<>शिरामोक्षं प्रकुर्वीत स्थानेष्वेतेषु पण्डितः ॥
<>अन्ये सप्तदश प्राहुः शिराद्वाराणि वाजिनः ।
<>विकारयुक्तं यद्रक्तं सुस्वल्पमपि वर्जयेत् ॥
<>एवं शरदि यः सम्यक् पुष्टिं नयति वाजिनाम् ।
[Page2-404-a+ 52]
<>तस्य यद्बाञ्छितं किञ्चिद्यानार्थं तच्च सिध्यति ॥
<>ततो हेमन्तमासाद्य निवाते निबधेद्धयम् ।
<>गासोत्थं यवसन्दद्यात् पानीयञ्च यथेच्छया ॥
<>घृतं वा यदि वा तैलं पाने दद्याद्विचक्षणः ।
<>वाहयेच्च शनैर्नित्यं सर्व्वदोषप्रशान्तये ॥
<>ततः शिशिरमासाद्य दद्यात्तैलं हि वाजिनाम् ।
<>पलाष्टकप्रमाणेन यावद्दिनत्रिसप्तकम ॥
<>यवोत्थं यवसन्दद्यादेकविंशत्यहानि च ।
<>यवाभावेऽथ चणकान् दद्यादार्द्रतरान् सदा ॥
<>तदभावे मसूरांश्च शुष्कार्द्रांस्तैलसंयुतान् ।
<>यवसं चापि तद्देयं नीरोगो जायते हयः ॥
<>औषधानाञ्च सर्वेषां क्वाथानां नस्यकर्म्मणाम् ।
<>तैलानाञ्च घृतानाञ्च यवस्य यवसं परम् ॥
<>पर्व्वतानां यथा मेरुरायुधानाञ्च वज्रकम् ।
<>तथा सर्व्वोपचाराणां सप्तेः श्रेष्ठतमा यवाः ॥
<>देवतानां यथा विष्णुर्ब्रह्मा वेदविदां वरः ।
<>नदीनाञ्च यथा गङ्गा तथा श्रेष्ठा यवा हये ॥
<>यथोदितः सहस्रांशुर्निःशेषं तिमिरं जयेत् ।
<>तथा शरीरजान् दोषान् यवाः सप्तेर्हरन्ति च ॥
<>उपचारक्रियाः सर्व्वाः पञ्चर्त्तुजनिता हये ।
<>कृताः स्युर्य्यवभोज्येन सप्तेस्तस्य कृता नरैः ॥
<>यस्य दत्ता यवा भोज्ये शिशिरे समुपस्थिते ।
<>अकृतापि कृता सर्व्वा पञ्चर्त्तुजनिता हये ॥
<>कृताः स्युर्य्यवभोज्येन सप्तेस्तस्य कृता नरैः ।
<>नीरोगास्तुरगाः सर्वे शालिहोत्रमतं यथा ॥
<>पञ्चर्त्तुजनिता वाथ क्रिया न्यस्ता तुरङ्गमे ।
<>अतीतास्ते विजानीयाद्यवभोज्यविवर्जिताः ॥
<>एवं रक्तविशुद्धानां कृत्वा यत्नेन वाजिनाम् ।
<>दद्याद्गोमूत्रसंयुक्तां सतैलां च हरीतकीम् ॥
<>दिनं त्रिसप्तकं यावत् पलपञ्चप्रमाणतः ।
<>ततः शुद्धिमवाप्नोति निःशेषाद्रुधिरोद्गमात् ॥
<>ततो नवतृणाहारं संप्राप्य सुमनोहरम् ।
<>परां पुष्टिमवाप्नोति नीरोगश्च प्रजायते ॥
<>न प्रायो वाहयेदश्वं प्रावृट्काले कथञ्चन ।
<>य इच्छेद्बाजिनस्तस्य वाहनं दशमासिकम् ॥
<>कूपोदकं सदा शस्तं पानाय जलदागमे ।
<>अभ्यङ्गः कटुतैलेन निर्वातस्थानबन्धनम् ॥
<>एकाहान्तरितं दद्याल्लवणञ्च विचक्षणः ।
<>पलद्वयप्रमाणेन मुखजापरिशुद्वये ॥
<>मुखरोगमवाप्नोति क्षारस्वादविवर्जितः ।
<>वृष्ट्यम्भोभिस्तु सिक्ताङ्गस्तेजसा त्यज्यते हयः ॥
<>अशुद्धोदकजान् प्राप्तान् प्राप्नोति शतशः परान् ।
<>नवोदकप्रधानेन बलहीनश्च जायते ।
<>तस्मात् सर्व्वप्रयत्नेन प्रावृट्काल उपस्थिते ।
<>अनेन विधिना प्राज्ञो वाजिनः परिपोषयेत् ॥
<>ततः शरदमासाद्य बहुखण्डसमन्वितम् ।
<>शस्तं क्षारोदनं सप्तपलाष्टपरिसंख्यया ॥
<>दुग्धं वा केवलं रात्रौ क्वथितं संप्रशस्यते ।
<>तथान्यदपि यत्किञ्चिन्मधुरं संप्रजायते ॥
<>पानाय सारसं तोयं यवसं सुमनोहरम् ।
<>नीलवर्णमुकुष्टाश्च घृतं प्राशेन संयुतम् ॥
<>वाहनं च प्रयन्नेन सुस्वल्पमपि वर्जयेत् ॥
[Page2-404-b+ 52]
<>परीक्षाग्नौ यथा हेम्नः स्नेहस्य च प्रतिक्रिया ।
<>हयजीवस्य तद्वच्च परीक्षा यवभक्षणे ॥
<>यथा सांयात्रिकः पारं गत्वोच्चैः स्वस्थतांव्रजेत् ।
<>तद्बत् यवाशनोत्तीर्णाः शुद्धदेहा हयोत्तमाः ॥
<>अल्पेनापि हि छिद्रेण यथा नश्यति नौर्जले ।
<>स्वल्पेनापि हि दोषेण यवदोषांस्तथैव च ॥
<>एवं ज्ञात्वा विदग्धेन यवा देयाः प्रयत्नतः ।
<>प्राप्तक्षीरा विशेषेण शिशिरे समुपस्थिते ॥
<>शुष्का वापि यवा देयाः सर्व्वकालं च वाजिनाम् ।
<>प्राणदास्ते ततो ज्ञे याः सर्व्वव्याधिविनाशनाः ॥
<>यश्चाश्नाति यवानाशु शुष्कांश्च स्वेच्छया सदा ।
<>न तस्य जायते रोगः कदाचिच्च यवान्नभाक् ॥
<>न च शूलं न च श्वासो न च प्लीहा न च क्लमः ।
<>न च रक्तप्रकोपश्च न च वातादिधातवः ॥
<>योग्योऽशनार्थं वाहानां प्रधानो यव इष्यते ।
<>यवाभावेऽथ चणका धान्यमन्यतमं परम् ॥
<>यवाभावेऽथवा दद्यान्मुकुष्टांस्तैलसंयुतान् ।
<>भोजने तुरगेन्द्राणां परां पुष्टिमभीप्सताम् ॥
<>मुकुष्टभोजनाद्बाजी पुष्टिं गच्छत्यलौकिकीम् ।
<>उत्साहं परमं धत्ते स च रोगैर्विमुच्यते ॥
<>अप्राप्तौ च मुकुष्ठानां मुद्गा देया मनीषिभिः ।
<>सतैलास्तेऽपि कुर्व्वन्ति पुष्टिं सत्त्वविवर्द्धिनीम् ॥
<>एते पुष्टिगुणाः प्रोक्ताश्चणकाहारजा हये ।
<>नान्यस्तस्मादभावेन सर्वेषां तान् विनिर्द्दिशेत् ॥
<>नान्यद्धितं प्रशंसन्ति पञ्चमं वाजिनां बुधाः ।
<>भक्षणार्थं यतस्तस्य दानोल्लङ्घनमुत्तमम् ॥
<>अन्नाभावे प्रदातव्यं घृतं वा यदि वा पयः ।
<>शस्यं वा मांसमेवाथ पुष्ट्यर्थं वाजिनां सदा ॥
<>यस्याश्वः शस्यमश्नाति सदा लवणमिश्रितम् ।
<>किं तस्य शस्यदानेन यथाभूतेन भूपतेः ॥
<>शस्याभावेऽथ यवसं शुष्कं वा यस्य वाजिनः ।
<>दिवानिशमरण्ये च स्वेच्छया संविभुक्तिकाः ॥
<>ते चापि वाजिनो ज्ञेया यथा शस्यचरास्तथा ।
<>तथा सर्व्वप्रयत्नेन मुक्तान् सञ्चारयेद् वने ॥
<>आरोग्यार्थं सुपुष्ट्यर्थमुत्साहार्थं विशेषतः ।
<>वित्तव्ययस्य रक्षार्थं हरेद्रोगं प्रयत्नतः ॥
<>वसन्तसमये प्राप्ते वाहयेत् सततं हयम् ।
<>सनिम्बं लवणं दद्यात्ताभ्यां तैलं विशेषतः ॥
<>सर्व्वत्र सम्भवं भोज्यं तैलं वा वदि वा घृतम् ।
<>न दोषकारणं प्रोक्तं सक्षारं लवमश्नतः ॥
<>वसन्तसमये योऽश्वः स्थाने तिष्ठति बन्धने ।
<>तस्योत्साहः प्रणश्येत सालस्यं जायते वपुः ॥
<>ततो मन्दाग्निनाविष्टो रोगाभावे प्रजायते ।
<>तस्मात् सर्व्वप्रयत्नेन वसन्ते वाहयेद्धयम् ॥
<>ग्रीष्मकाले च संप्राप्ते दूर्व्वाभोज्यं प्रशस्यते ।
<>वाजिनामिह सर्व्वेषां घर्म्मतापोपशान्तये ॥
<>घृतपानं विशेषेण सुच्छायासु निबन्धनम् ।
<>रक्तस्रावे च गात्रेषु ग्रासं वा घृतसंयुतम् ॥
<>दूर्व्वाभावे प्रदातव्यं तुरगाय घृतान्वितम् ।
<>कृत्तकाशस्यसध्याग्रं सर्व्वदोषोपशान्तये ॥
<>एवं स्वस्थमयं सम्यगुपचारं करोति यः ।
<>हयस्य तु ग्रहो नित्यं तस्य वर्द्धन्ति वाजिनः ॥
[Page2-404-c+ 52]
<>नीरोगाः पुष्टिसंयुक्ताः प्रकृष्टोत्साहसंयुताः ।
<>तर्पिता भूमिपैरश्वा भूमिमार्गक्रियाक्षमाः ॥
<>इति श्रीनकुलकृतेऽश्वचिकित्सिते ऋतु-
<>पर्य्यायाध्याय एकादशः ॥
<>अथ नस्यः ।
<>कासश्वाससमो नस्यो वातपित्तकफोद्भवः ।
<>नस्यः संनाशयेत्तस्मात्तं नस्यं योजयेद्धये ॥
<>पिप्पली सैन्धवं सारं नागरञ्च गुडान्वितम् ।
<>कृत्तिकासारमध्याग्रं वाजिनां श्लेष्मनाशनम् ॥
<>चूलिकालवणं नस्ये सदा रोगविनाशनम् ।
<>सिता चन्दनतोयानि साक्तुकाख्यानि वाजिनाम् ।
<>नस्यकर्म्माणि युक्तानि नाडीवातप्रशान्तये ।
<>मृदुकैरार्द्रकं सान्द्रं वचाक्षारविमिश्रितम् ॥
<>नस्ये दत्तं वातशान्त्यै हयरोगविनाशनम् ।
<>शर्करां माक्षिकं सैरं पटोलं पलसंयुतम् ॥
<>नस्ये शरदि सप्तीनां जायते रोगशान्तये ।
<>वचा चोष्माणकं कुष्ठं शुण्ठी च कासमर्दिका ॥
<>युक्तं शीतोदके स्तोके तेषां नस्येऽपसर्पयेत् ।
<>गुडूची कौमुदी ताली मिश्रिता कूपवारिणा ॥
<>नस्ये दत्ता वराश्वानां शिशिरे सुखदा स्मृता ।
<>अपामार्गं महानस्यं सर्व्वरोगविनाशनम् ॥
<>केवलं कटुतैलं वा गोमूत्रे पाचितञ्च यत् ।
<>मैथुनाद्रिक्तसन्धीनां स्रोतोबलकरं विदुः ॥
<>कण्ठरोगे तथा नस्यं गोमूत्रलवणान्वितम् ।
<>महद्गुणकरं प्रोक्तं सर्व्वदोषनिवारणम् ॥
<>अपामार्गस्य मूलेन नस्ये मूत्रञ्च छागलम् ।
<>मुखरोगविनाशाय नस्यं मत्स्यवसोद्भवम् ॥
<>लशुनं पिप्पलीमूलं गण्डकी नागकेशरम् ।
<>दत्तं नस्येन रोगघ्नं कटुतैलेन वाजिनाम् ॥
<>नस्यं पर्य्युषितैस्तोयैः प्रातर्दत्तं तु केवलैः ।
<>अश्वानाञ्च नराणाञ्च चाक्षुष्यं बलवर्द्धनम् ॥
<>पिप्पलीमिश्रतोयेन ससितासलिलेन च ।
<>नस्यं यच्छति सप्तीनां सर्पिषा यच्छते बलम् ॥
<>नस्यं स्निग्धं तथा रूक्षं तिक्तञ्च मधुरं तथा ।
<>चतुर्द्धा वाजिशास्त्रज्ञैर्यथावत्परिकीर्त्तितम् ॥
<>देयं वाताधिके स्निग्धं रूक्षं तिक्तं कफाधिके ।
<>मधुरं चैव पित्ताढ्ये तुरङ्गे समयोचितम् ॥
<>द्विपञ्चाशत्प्रमाणं वा श्रेष्ठं तन्नस्यमुष्यते ।
<>पादोनं मध्यमं तत्र षड्विंशत्यां तथाधमम् ॥
<>नस्यान्ते वाजिनो रक्तं सदा पुष्टं प्रजायते ।
<>नस्यदानात् हृतं तस्य विनाशमुपगच्छति ॥
<>दाडिमं पुष्करं श्रीकं श्वेतदूर्व्वाङ्कुरास्तथा ।
<>शीतोदकेन संयुक्तं रक्तं दुष्टं न जायते ॥
<>धातकी गोक्षुरं रोध्रं कुसुम्भं सिन्धुवारकम् ।
<>शीतोदकेन संयुक्तं नस्यं रक्तविनाशनम् ॥
<>धातकी गण्डकी चैव गोमूत्रं लवणं तथा ।
<>नस्ये दत्तं कफं हन्ति तमः सूर्य्योदये यथा ॥
<>शुण्ठी घृतञ्च दुग्धञ्च रससारं तथैव च ।
<>वातदोषविनाशाय नस्यमेतत्प्रयोजयेत् ॥
<>माक्षिकं शर्करायुक्तं चन्दनं केशराणि च ।
<>नस्योऽयं वारिणा सद्यः पित्तनाशकरः परः ॥
<>गुडूची शुण्ठी मुस्ता च तगरं सितसर्षपाः ।
[Page2-405-a+ 52]
<>सन्निपाते सपित्तेऽयं नस्यः स्याज्जीषरक्षकः ॥
<>अभया पुत्त्रिणी धात्री एला लाक्षा शतावरी ।
<>सन्निपातेऽनिलाधिक्ये नस्योऽयं क्षेमकारकः ॥
<>मरिचं पिप्पलीमूलं वचा भारङ्गिकाभया ।
<>सन्निपाते कफाधिक्ये नस्यं सप्तेः सुखप्रदम् ॥”
<>इति श्रीनकुलकृतेऽश्वचिकित्सिते नस्याधि-
<>काराध्यायो द्वादशः ॥
<>अथ पिण्डः ।
<>“कटुका च जयन्ती च भ्रामरी सुरसा घनाः ।
<>पञ्चामृतमयः पिण्डो वाजिनामयमिष्टकृत् ॥
<>एला शतघ्नी सुरसा काकजङ्घा शतावरी ।
<>माक्षिकं ससितं पिण्डः पित्तयुक्ते हि वाजिनि ॥
<>माक्षिकं सैन्धवं मुस्ता गोमूत्रञ्च हरीतकी ।
<>समभागेन पिण्डोऽयमुक्तो वह्निप्रदीपकः ॥
<>कंकोलं केतकी द्राक्षा शर्करा मधुयष्टिका ।
<>दत्तो घृतयुतः पिण्डः गुष्टिं नयति वाजिनः ॥
<>मत्स्यमांसेन संयुक्तं ग्रावचूर्णं घृतप्लुतम् ।
<>बलहीनस्य वाहस्य पिण्डोऽयं बलवर्द्धनः ॥
<>बला मद्यं दधि क्षौद्रं भक्षयंस्तुरगो भवेत् ।
<>अतिवृद्धोऽपि सूक्ष्मोऽपि यथा षट्सप्तवार्षिकः ॥
<>मेथिका धातकी काली सारणी बीजपूरकः ।
<>पिण्डो दत्तो वराश्वानां तेजोवृद्धिकरः स्मृतः ॥
<>कटुका मद्यसंमिश्रा धात्री लोध्रगुडान्विता ।
<>दत्ता पिण्डविधानेन वाजिनां सुखवृद्धिदा ॥
<>त्रिफला कटुका मुस्ता विडङ्गानि च चित्रकम् ।
<>सदालस्य समेतानां वाजिनां पिण्ड आर्त्तिहृत् ॥
<>वचा विदलिताः स्निग्धाः सघृताः क्षारभाविताः ।
<>पिण्डैर्दत्ताः प्रकुर्व्वन्ति वाजिनां व्याधिनाशनम् ॥
<>सैन्धवं नागरं श्यामा गुडूची सितसर्षपाः ।
<>अम्लवेतसमश्वानां पिण्डोऽयं शूलनाशनः ॥
<>पिप्पली पिप्पलीमूलं कटुका सहदेविका ।
<>दूर्व्वापल्लवसंमिश्रः पिण्डोऽयं प्लीहनाशकः ॥
<>केशरं श्रीफलं तालं माक्षिकं गिरिकर्णिका ।
<>पिण्डोऽयं श्लथने शस्तो वाजिनां सुगतिप्रदः ॥
<>वचा लोध्रं सकर्पूरं गुहा श्यामा गुडं मधु ।
<>समांशकेन पिण्डोऽयं करोति लघुतां हये ॥
<>मद्यं मरिचसंयुक्तं लशुनं नागकेशरम् ।
<>द्बिगुणं मेषमांसञ्च पिण्डो दत्तो जयेच्छ्रमम् ॥
<>जम्बीरं फलिनीपत्रं त्वचा किञ्जल्कमेव च ।
<>जातशोणितवाहानां पिण्डोऽयं रक्तनाशनः ॥
<>तमालं पुष्करं लोध्रमपामार्गं सतिन्दुकम् ।
<>पयसा पिण्डमेतद्धि वातकोपप्रणाशनम् ॥
<>आरनालं प्रविष्टा च पथ्या नेपालिकाफलम् ।
<>पिण्डे दत्ते हये दध्ना निहन्त्याशु विजृम्भितम् ॥
<>मुद्गदूणं वचामिश्रं तथा सर्ज्जरसान्वितम् ।
<>पिण्डे दत्ते निहन्त्याशु कृमिसंघं व्रणोद्भवम् ॥
<>स्नुहीक्षीरं सकर्पूरं कूपोदकविभावितम् ।
<>पिण्डोऽयं हन्ति मध्यस्थान् रोगान् सर्व्वान्
<>कृमिव्रजान् ॥
<>सिता दुग्धं सकर्पूरमेलया पत्रसंयुतम् ।
<>अग्निदाहार्त्तियुक्तानां पिण्डोऽयं वाजिनां स्मृतः ॥
<>ग्रीष्मासह्यप्रतप्तानामारनालं परिप्लुतम् ।
[Page2-405-b+ 52]
<>सकृदिच्छन्ति पिण्डेन वाजिनां सुखकारकम् ॥
<>वृष्टिवातार्द्दितानाञ्च वाजिनां पुष्टिकृन्मतः ।
<>पिण्डः कृतः सतैलेन लशुनेन पलेन च ॥
<>महाघृतं सकर्पूरं शर्करा दुग्धमेव च ।
<>कफनाशकरः प्रोक्तः पिण्डोऽयं सुखदः स्मृतः ॥
<>रोचना च वरी धात्री तथा स्याद्बीजपूरकः ।
<>गुल्मं प्रशमयन्त्याशु वाजिनां हृदयोद्भवम् ॥
<>सहदेवी वचा कुष्ठं वरुणा चेन्द्रवारुणी ।
<>अतिश्वासं हरन्त्येते वाजिनां मधुना सह ॥
<>उदुम्बरफलं मांसं शौकरं माहिषं दधि ।
<>हयस्य चातिवृद्धस्य करोति परमं सुखम् ॥
<>विभीतकं प्रियङ्गुश्च सर्ज्जिका लवणं तथा ।
<>कासदोषोपशमनः पिण्डः सप्तेः सुखप्रदः ॥
<>तक्रं कर्पूरचूर्णञ्च शिवं सौवर्च्चलान्वितम् ।
<>पिण्डोऽयं वस्तिसंरोधे वाजिनः संप्रकीर्त्तितः ॥
<>सौवर्च्चलं हरिद्रा च पिप्पली चेन्द्रवारुणी ।
<>मूत्रकृच्छ्रे परीप्सन्ति पिण्डोऽयं तुरगस्य हि ॥
<>पिण्डीरसक्तवः क्षौद्रं भल्लातकफलं वुषम् ।
<>रक्तमूत्रे तु पिण्डोऽयं वाजिनां रक्तनाशनः ॥
<>अभया यष्टिका श्यामा देवदारु सगन्धकम् ।
<>पुरीषे रक्तसंमिश्रे सदा शंसति वाजिनः ॥
<>पटोलं धातकी सुस्ता यष्टिका गिरिकर्णिका ।
<>रक्ताधिके कृतः पिण्डः करोति रुधिरक्षयम् ॥
<>हरिद्राद्वयसंयुक्तं गन्धकं कटुतैलकम् ।
<>पिण्डकं श्रुतियुक्तानां सदाश्वानां प्रशस्यते ॥
<>अतसीपत्रकं निम्बं न्यग्रोधकलिकान्वितम् ।
<>अतीसारे सुशंसन्ति पिण्डोऽयं वाजिनः शुभः ॥
<>ब्रणैः कृमिभिरत्यर्थं सदा वाजी प्रपीड्यते ।
<>तदा पिण्डः प्रदातव्यः स्थूलैरण्डदलैरलम् ॥
<>कर्पूरशर्करालोध्रं माक्षिकं त्रिफलान्वितम् ।
<>तुरङ्गिण्याः प्रशंसन्ति पिण्डोऽयं वाजिनः शुभः ॥
<>पत्रकं सिन्धुवारञ्च भ्रामरं चक्रकिंशुकम् ।
<>मांसवृद्धौ प्रशंसन्ति पिण्डोऽयं वाजिनः शुभः ॥
<>सैन्धवं चूलिकाक्षारं विडङ्गानि मधूनि च ।
<>शस्त्रपीडाभिभूतस्य पिण्डोऽश्वस्य प्रशस्यते ॥”
<>इति श्रीनकुलकृतेऽश्वचिकित्सिते पिण्डा-
<>ध्यायस्त्रयोदशः ॥
<>अथ घृतविधानम् ।
<>“शिलाजतु विशाला च पद्मकं नागकेशरम् ।
<>लाक्षा पद्मकमृलञ्च निम्बद्वयसमन्वितम् ॥
<>घृतं माक्षिकसंयुक्तं सप्तविंशतिकं विदुः ।
<>अष्टांशं तु समादाय सुरामांसघृतस्य च ॥
<>पलमात्राणि सर्व्वाणि पूर्व्वद्रव्याणि निःक्षिपेत् ।
<>तेषां दानेन तत्सर्पिर्जायते सर्व्ववाजिनाम ॥
<>बलपुष्टिकरं नित्यं सर्व्ववातविनाशनम् ।
<>सर्व्वरोगप्रशमनं कायाग्नेश्च प्रदीपनम् ॥
<>ओजस्करं व्यथानाशं प्लीहशोषप्रणाशनम् ।
<>धातकी केशरं कुष्ठं कुसुम्भं कुङ्कुमं नलम् ॥
<>दाडिमं सितलोध्रञ्च पलमात्राणि निःक्षिपेत् ।
<>घृतञ्च पाचयेत् पानादभिघातान्वितो हयः ॥
<>जावते सर्व्वशुद्धाङ्गो महाप्राणैर्न संशयः ।
<>आरनालं वचा कुष्ठं पिङ्गला सिक्थकं घृतम् ॥
[Page2-405-c+ 52]
<>एतैः पक्वं घृतं सम्यक् पित्तव्याधिविनाशनम् ।
<>हरिद्राद्वयसंयुक्तं गन्धकं तु मनःशिला ॥
<>क्वाथयेन्नवनीतेन त्रिगुणेन घृतेन च ।
<>अभ्यङ्गेनाथ पानेन सप्तरात्रेण वाजिनः ॥
<>कण्डूतिर्निःक्षयं याति तथोदरभवा रुजः ।
<>माक्षिकं निम्बपत्राणि नखं गुग्गुल एव च ॥
<>भृङ्गराजो विशाला च पाठा चैव पुनर्नवा ।
<>विल्वमारुष्ककं लोध्रं सैन्धवं तगरं तथा ॥”
<>एतैः पक्त्वा घृतं वाजी संप्राप्यार्त्तेर्विमुच्यते ॥
<>इति श्रीनकुलकृतेऽश्वचिकित्सिते घृता-
<>ध्यायश्चतुर्द्दशः ॥
<>अथ क्वाथः ।
<>“पूर्व्वाणि समभागानि क्वाथयेत् कूपवारिणा ।
<>ततोऽष्टांशं समादाय तोयस्य क्वथितस्य च ॥
<>एतत् सिद्धार्थकं नाम ह्युत्कृष्टं सर्व्ववाजिनाम् ।
<>कायाग्निं वर्द्धयत्याशु नीरोगत्वं प्रयच्छति ॥
<>मुस्ता मधुकपत्राणि केशरं लवणं रुहा ।
<>शताह्वा शाल्मली धात्री त्रपुषं फलिनी तथा ॥
<>क्वाथयित्वा जलं कौपं दत्तैस्तुल्यैर्विचक्षणः ।
<>त्रिभागमेवमादाय ततो दद्याद्धयस्य च ॥
<>प्रकरोति सदा नाशं पित्तस्यागन्तुकस्य च ।
<>एकविंशदिनं यावच्छालिहोत्रमतं यथा ॥
<>शुण्ठी हरीतकी पाठा ब्राह्मी मुस्ताशिफालिका ।
<>हरिद्राद्वयसंयुक्ता हरितालं मनःशिला ॥
<>सिद्धस्त्रिभागशेषोऽयं क्वाथो हन्यात्त्रिरात्रिकम् ।
<>सन्निपातमशेषेण पलिकः पलमात्रकः ॥
<>मधुकं केशरं पत्रं भल्लातकविभीतकम् ।
<>शङ्खपुष्पं रुहा सारं समभागेन मिश्रितम् ॥
<>कासार्त्तस्य समुद्दिष्टः क्वाथोऽयं त्रिफलात्मकः ।
<>उत्साहवर्द्धकः सद्यस्तथा कायाग्निदीपकः ॥
<>कुमारी शाल्मली पाठा मञ्जिष्ठा चेन्द्रवारुणी ।
<>काकोली समभागेन क्वाथयेद् समभागतः ॥
<>पलद्वयप्रमाणेन ततः पीतेन वाजिना ।
<>मोहयेच्छूलजं दोषं मूत्रदोषं च तत्क्षणात् ॥
<>यवानी माक्षिकं कासं सौवर्च्चलयुताभया ।
<>क्वाथयेदष्टमांशेन तत्पानाज्जायते हयः ॥
<>प्रदीप्ताग्नेस्तु तेजस्वी सर्व्वरोगाद्विमुच्यते ।
<>स शीघ्रमार्गगामी च स्निग्धो रोगविवर्ज्जितः ॥
<>सेफालिका रुहानीले वेणुका सिन्धुवारिका ।
<>एतैः क्वाथः कृतः सम्यक् क्रमिनाशकरः परः ॥
<>मातुलुङ्गस्य बीजानि चन्दनं सितसर्षपाः ।
<>उशीरं पुष्करं ब्राह्मी लक्ष्मणा च पुनर्नवा ॥
<>क्वाथोऽयं शुण्ठिचूर्णेन धावितक्लेशनाशनः ।
<>प्रकरोति तुरङ्गाणां सर्व्वदैव सुखं तथा ॥”
<>इति श्रीनकुलकृतेऽश्वचिकित्सिते क्वाथा-
<>ध्यायः पञ्चदशः ॥
<>अथ विधम् ।
<>“वारुणी माक्षिकी गौरी श्रीतालीबीजपूरकम् ।
<>कृमिक्लेदविनाशाय क्वाथो नित्यं रुजाहरः ॥
<>अश्वगन्धा घृतं क्षौद्रं विषदग्धस्य वाजिनः ।
<>विषनाशं करोत्येव सर्व्वगात्रेषु तत्क्षणात् ॥
<>सामान्येन प्रदिष्टोऽयमगदो विषनाशनः ।
[Page2-406-a+ 52]
<>पृथक् पृथग्विभागेन कर्त्तव्यं साम्यतः परम् ॥
<>त्रिविधं कीर्त्तितं चैव कृत्रिमञ्च ततःपरम् ।
<>त्रिविधं कीर्त्तितं प्राज्ञैर्विषज्ञानवित्तक्षणैः ॥
<>स्थावरं कन्दजं प्रोक्तं जङ्गमं सत्त्वसंस्थितम् ।
<>कृत्रिमं योगजं प्रोक्तं त्रिविधं विषमुच्यते ॥
<>यदा स्थिरं समश्नन्ति कदाचित्तुरगोत्तमाः ।
<>तदा कार्य्यं विधानज्ञैरगदस्य प्रयोजनम् ॥
<>केशरं पद्मनालञ्च सौपर्णी वदरीफलम् ॥
<>तक्रमिश्रं हये दत्तं सर्व्वथा विषनाशनम् ॥
<>सौपर्णी सिन्धुवारञ्च नागवल्ली जटा तथा ।
<>विषार्त्तं प्राप्य संमिश्रं दुग्धे स्यादायुधी हयः ॥
<>अश्वगन्धा रुहा एला घृतमिश्रा प्रयोजिता ।
<>विषनाशं नयत्याशु जङ्गमं हयगात्रतः ॥
<>मूलं चन्दनवृक्षस्य माषचूर्णपरिप्लु तम् ।
<>जङ्गमस्य विषस्याशु प्रकरोति च संक्षयम् ॥
<>तक्रं केशरसंयुक्तं विषं सद्यो नवाभ्रकम् ।
<>हयस्य जङ्गभं नाशं विषन्नयति तत्क्षणात् ॥
<>सौपर्णी विषकङ्कोली पिष्ट्वा मद्येन भाविता ।
<>जङ्गमं गात्रतः कृत्स्नं विषं नयति तत्क्षणात् ॥
<>एला कङ्कोलिकामूलं सौपर्णीघृतमिश्रितम् ।
<>विषनाशं करोत्याशु नस्यदानेन वाजिनाम् ॥
<>कौसुम्भं केशरं लाक्षा माक्षिका नाकुली तथा ।
<>कृत्रिमस्य विषस्याशु प्रकरोति च संक्षयम् ॥
<>चम्पकं मालतीमूलमुन्मत्तकरसं तथा ।
<>अश्वानां नाशयत्याशु विषं जङ्गममाश्रितम् ॥”
<>इति श्रीनकुलकृतेऽश्वचिकित्सिते विषयोगा-
<>ध्यायः षोडशः ॥
<>अथ अश्वशालाविधिः ।
<>“नृपवेश्मवामभागे शुभदिने तु कारयेद्धयागारम् ।
<>पूज्यश्रियं प्रयत्नादुच्चैःश्रवसं प्रतिष्ठाप्य ॥
<>सुशुभे भूमिविभागे पूर्व्वोत्तरजलप्लवविधानात् ।
<>तस्मिन् शालां क्षिण्णां दशहस्तसमुच्छ्रितां दृढां
<>कुर्य्यात् ॥
<>खादनकोष्ठकमस्मिन् हस्तद्बितयं समुच्छ्रितं
<>कुर्य्यात् ।
<>संस्थाप्य वृषभगावौ सप्ताहं वाजिशालायाम् ॥
<>अत ऊर्द्धन्तु हुताग्निः प्रवेशयेद्बाजिनो यथा-
<>योग्यम् ।
<>कुशलैस्तरुणैर्दक्षैरनुकूलैः स्थानपालैश्च ॥
<>कृतमङ्गलसंस्कारा बन्धव्यास्तेऽत्र चोत्तराभि-
<>मुखाः ।
<>नात्यायता न शिथिलाः स्थाने वा दक्षिणाभि-
<>मुखम् ॥
<>वैद्यानां तुरगाय समीपं गृहं कारयेत् पूर्व्वम् ।
<>कार्य्यामिकेन मूत्रेण माक्षिकाणां निवारणम् ॥
<>गन्धैमाल्यैर्धूर्पैः स्थानानि विभूषयेदलङ्कारैः ।
<>सविशेयं त्वद्यपीतौ हुत्वाग्निं पूरयेद्बिद्बान् ॥
<>स्वच्छिद्रं नातियवमं यथा पश्यन्ति वाजिनः ।
<>म्यानं चैव पृथक् प्राप्तं प्रयत्नं रोगिणां न वै ॥
<>कोष्ठी कुष्ठी ज्वरी यक्ष्मी परस्परं दूषयति क्षारैः ।
<>तियिवारे कैशांश्च खुरांश्च प्रघ्नन्ति दीर्घान् ॥
<>अश्वस्याङ्गे प्रलिपेद्धरिद्रया वरिष्ठया मङ्गन्न्यात्र ।
[Page2-406-b+ 52]
<>सुपवित्रान् दोषघ्नैर्विभूषयेदलङ्कारैः ॥”
<>इति श्रीनकुलकृतेऽश्वचिकित्सितेऽश्वशाला-
<>विधिरष्टादशोऽध्यायः ॥ सप्तदशाध्यायस्तु नाधि-
<>गम्यते ॥
<>अथ ग्रहनामलक्षणानि ।
<>“दृश्यन्ते यानि लिङ्गानि ग्रहदोषेण वाजिनाम् ।
<>तानि सम्यक् प्रवक्ष्यामि ग्रहनामानि यानि तु ॥
<>लोहिताक्षो विरूपाक्षो हरिर्बलिस्तथैव च ।
<>सकाशी चैव विख्यातः सङ्काशी च परः स्मृतः ॥
<>सुसंस्थितश्च कौवेरो वैशाखश्च भृदुग्रहः ।
<>ऊर्द्ध्वश्च दारुणश्चैव षड्विधो वरुणग्रहः ॥
<>बृहस्पतिश्च सोमश्च तथा सूर्य्यग्रहोऽपरः ।
<>एते प्रोक्ता ग्रहाः सर्व्वे दारुणा मुनिसत्तमैः ॥
<>एतैदृष्टाः स्फुटं वाहा नैव जीवन्ति सर्व्वदा ।
<>चिह्नं सर्व्वं प्रवक्ष्यामि यथा शास्त्रे व्यवस्थितम् ॥
<>कम्पते पूर्व्वकायस्तु निश्चलो यस्य पश्चिमः ।
<>पश्चाल्लङ्गी सकम्पश्च खिद्यते हरिपीडितः ॥
<>भवन्ति विन्दवो रक्ता अकस्माद् यस्य चक्षुषः ।
<>हरिताक्षगृहीतोऽश्वो ग्रासद्वेषी च जायते ॥
<>प्रस्विन्नगुरुगात्रश्च लुब्धचङ्क्रमणक्रियः ।
<>मीलतोन्मीलता चाक्ष्णा स्वभावान्नित्यमेव च ॥
<>विरूपाक्षगृहीते तु कम्पः स्वेदश्च जायते ।
<>उत्थितः सहसा यस्तु मूर्ध्ना पतति भूतले ॥
<>स्तब्धाक्षो मुच्यते केशैस्तथा बालैः खुरैरपि ।
<>बलिग्रहगृहीतोऽसौ स्तब्धकर्णशिरोधरः ॥
<>अकस्माद् यस्य लोमानि शीर्य्यन्ते यश्च लङ्गति ।
<>शूनपच्चिमपादस्य तस्य काशिग्रहं वदेत् ॥
<>सहसा कुपितो वाजी स्वानि गात्राणि खादति ।
<>प्रोथते सततञ्चैव सङ्काशिग्रहपीडितः ॥
<>खिन्नाङ्गो वेपमानश्च जानुभ्यां यश्च तिष्ठति ।
<>कौवेरग्रहसन्दुष्टं तं विद्यात् कष्टजीवितम् ॥
<>ह्रेषते सततं यस्तु पश्चादात्मानमीक्षते ।
<>सुसंस्थितग्रहाविष्टः स विज्ञेयो मनीषिभिः ॥
<>स्तब्धेन गुरुणा चैव वेपमानेन पण्डितः ।
<>गात्रेण विद्याद् वाहं तु वैशाखग्रहसेवितम् ॥
<>ग्रीवां चैव तथा जिह्वां परिवर्त्त्या मुहुर्मुहुः ।
<>जृम्भते पूर्व्वकायेन शीतोच्छासी विशोचनः ॥
<>नोद्विजेत्त्वाहतः पृष्ठे कशया पाणिनापि वा ।
<>तं वै दीर्धस्वरग्रस्तं दृष्ट्वैव परिवर्जयेत् ॥
<>श्यामं जिह्वामुखं यस्य नष्टदृष्टिस्मृतिर्भवेत् ।
<>ऊर्द्धग्रहकृतं दोषं तस्य दीनस्य निर्द्दिशेत् ॥
<>तालुजिह्वे च नेत्रे च वृषणौ मेढ्रमेव च ।
<>श्यावं रूपञ्च यस्य स्याद् गात्रगौरवमेव च ॥
<>तस्य स्वेदपरीतस्य बुद्धिमान् वरुणग्रहैः ।
<>कृतं दोषं महाघोरं स्तब्धाङ्गस्य विनिर्द्दिशेत् ॥
<>ह्रेषते सततं यस्तु हृष्टरोमा तुरङ्गमः ।
<>स्तब्धाक्षो जृम्भतेऽत्यर्थं तस्यापि सलिलग्रहः ॥
<>सुविस्फुरितसर्व्वाङ्गः सलिले निश्चलस्थितः ।
<>ह्नेषते विस्तरं वाजी वरुणग्रहपीडितः ॥
<>मुहूर्त्तावस्थितस्तोये जानुभ्यां योऽवगच्छति ।
<>मुखपाकश्च यस्यान्ते तं विद्यादुदकग्रहम् ॥
<>उद्वर्त्तिताक्षः खिन्नश्च संगृहीतहनुश्च यः ।
[Page2-406-c+ 52]
<>कम्पमानश्च यो वाजी स रविग्रहपीडितः ॥
<>स्तब्धग्रीवो न जानाति कशाघातं सुदुर्म्मनाः ।
<>जलग्रहगृहीतोऽश्वो वामपार्श्वेन निश्चलः ॥
<>शूनाक्षिकूटो रक्ताक्षः कृशः स्खलति यो मुहुः ।
<>बृहस्पतिगृहीतोऽसौ नैव जीवति तादृशः ॥
<>कम्पते पूर्व्वकायेन स्वल्पपानाशनश्च यः ।
<>शेते प्रसार्य्य गात्राणि शीताङ्गः सोमपीडितः ॥
<>रक्ताक्षः शूनकण्ठश्च कम्पमानश्च श्वासयुक् ।
<>फेनतीव्राङ्गखेदश्च ग्रस्तः सूर्य्यग्रहेण सः ॥
<>उदके तत्समीपे वा प्रायो गृह्णाति दारुणः ।
<>तुरङ्गं सत्त्वहीनन्तु षड्विधो वारुणग्रहः ॥
<>यज्ञभूमिचिताचैत्यशून्यवेश्मसुरालये ।
<>लोहिताक्षादयो रोषाद् ग्रहा गृह्णन्ति वाजिनः ॥
<>एवंविधैर्निदानैस्तु ग्रहदोषं विनिर्द्दिशेत् ।
<>वातपित्तकफानान्तु निदानैर्व्याधिमादिशेत् ॥
<>एकाकारेण रोगेण म्रियते वा हयो यदा ।
<>तुरङ्गाणां तदा ज्ञेया उपसर्गाः सुदारुणाः ॥
<>ग्रहदोषेषु सर्व्वेषु उपसर्गांस्तथैव च ।
<>अथोक्ताञ्च महाशान्तिं गान्धर्व्वीञ्च प्रयोजयेत् ॥
<>अश्वरक्षाविधानाय ऋक्षं सम्मान्य पावकम् ।
<>जुहुयाद्घृतसंयुक्तं शुचिः स्नात्वा सुपूजितः ॥
<>शान्तिकं कारयेत् कर्म्म बलिञ्चापि प्रयोजयेत् ।
<>ग्रहदोषेषु सर्व्वेषु शान्तिकर्म्माणि कारयेत् ॥
<>देवद्विजप्रव्रजितगुरुवृद्धान् यतीनपि ।
<>तोषयेद्भोजनैर्दानैर्वस्त्रगोकाञ्चनादिभिः ॥
<>रात्रौ शालासमीपे तु बलिं दद्यात् चतुर्दिशम् ।
<>मत्स्यमांसैश्च पक्वान्नैः कृशरैः पायसादिभिः ॥
<>त्रिरात्रं पञ्चरात्रं वा सप्तरात्रमथापि वा ।
<>नीराजनविधिं कृत्वा नयेदश्वान् पृथक् पृथक् ॥”
<>इति श्रीमहासामन्तजयदत्तकृतेऽश्वशास्त्रे ग्रह-
<>गृहीतचिकित्सिते सप्तपञ्चाशत्तमोऽध्यायः ॥)
<LEND>
