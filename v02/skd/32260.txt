<L>32260<pc>4-358<k1>वास्तु<k2>वास्तु
वास्तु¦, क्ली पुं, (वसन्ति प्राणिनो यत्र । वस निवासे
<>+ “वसेरगारे णिच्च ।” उणा० १ । ७० । इति
<>तुण् । स च णित् ।) गृहकरणयोग्यभूमिः । तत्-
<>पर्य्यायः । वेश्मभूः २ । इत्यमरः ॥ पोतः ३ वाटी
<>४ । इति जटाधरः ॥ वाटिका ५ गृहपोतकः
<>६ । इति शब्दरत्नावली ॥ वास्तुकरणप्रमा-
<>णादिर्यथा, --
<>श्रीहरिरुवाच ।
<>“वास्तु संक्षेपतो वक्ष्ये गृहादौ विघ्ननाशनम् ।
<>ईशानकोणादारभ्य ह्येकाशीतिपदे यजेत् ॥
<>ईशाने च शिरःपादौ नैरृतेऽग्न्यनिले करौ ।
<>आवासवासवेश्मादौ पुरे ग्रामे बणिक्पथे ॥
<>प्रासादारामदुर्गेषु देवालयमठेषु च ।
<>द्वात्रिंशत्तु सुरान् वाह्ये तदन्तश्च त्रयोदश ॥
<>ईशश्चैवाथ पर्ज्जन्यो जयन्तः कुलिशायुधः ।
<>सूर्य्यः सत्यो भृशश्चैव आकाशो वायुरेव च ॥
<>पूषा च वितथश्चैव गृहक्षेत्रयमावुभौ ।
<>गन्धर्व्वो भृङ्गराजश्च मृगः पितृगणस्तथा ॥
<>दौवारिकोऽथ सुग्रीवः पुष्पदन्तो गणाधिपः ।
<>असुरः शेषपापौ च रोगोऽहिर्मुख्य एव च ॥
<>भल्लाटः सोमसर्पौ च अदितिश्च दितिस्तथा ।
<>बहिर्द्बात्रिंशदेते तु तदन्तश्चतुरः शृणु ॥
<>ईशानादिचतुष्कोणसंस्थितान् पूजयेद्बुधः ।
<>आपश्चैवाथ सावित्रो जयो रुद्रस्तथैव च ॥
<>मध्ये नवपदो ब्रह्मा तस्याष्टौ च समीपगान् ।
<>देवानेकोत्तरानेतान् पूर्व्वादौ नामतः शृणु ॥
[Page4-358-c+ 52]
<>अर्य्यमा सविता चैव विवस्वान् विबुधाधिपः ।
<>मित्रोऽथ राजयक्ष्मा च तथा पृथ्वीधरः क्रमात् ॥
<>अष्टमश्चापवत्सश्च परितो ब्रह्मणः स्मृताः ।
<>ईशानकोणादारभ्य दुर्ज्ञेयो वंश उच्यते ॥
<>आग्नेयकोणादारभ्य वंशो भवति दुर्द्धरः ।
<>अदितिं हिमवन्तञ्च जयन्तञ्च इदं त्रयम् ॥
<>नादिका कारिका नाम शक्राद्गन्धर्व्वगा पुनः ।
<>वास्तुदेवान् पूजयित्वा गृहप्रासादकृद्भवेत् ॥
<>सुरेभ्यः पुरतः कार्य्यं दिश्याग्नेय्यां महानसम् ।
<>रूपनिर्गमणे येन पूर्व्वतः सत्रमण्डपम् ॥
<>गन्धपुष्पगृहं कार्य्यमैशान्यां पट्टसंयुतम् ।
<>भाण्डागारञ्च कौवेर्य्यां गोष्ठागारञ्च वायवे ॥
<>उदगाश्रयञ्च वारुण्यां वातायनसमन्वितम् ।
<>समित्कुशेन्धनस्थानमायुधानाञ्च नैरृते ॥
<>अभ्यागतालयं रम्यं शय्यासनसपादुकाम् ।
<>तोयाग्निदीपसद्भृत्यैर्युक्तं दक्षिणतो भवेत् ॥
<>गृहान्तराणि सर्व्वाणि सजलैः कदलीगृहैः ।
<>पञ्चवर्णैश्च कुसुमैः शोभितानि प्रकल्पयेत् ॥
<>प्राकारं तद्बहिर्दद्यात् पञ्चहस्तं प्रमाणतः ।
<>एवं विष्ण्वाश्रमं कुर्य्याद्वनैश्चोपवनैर्युतम् ॥
<>चतुःषष्टिपदो वास्तुः प्रासादादौ सुपूजितः ।
<>मध्ये चतुष्पदो ब्रह्मा द्विपदास्त्वर्य्यमादयः ॥
<>कर्णे चैवाथ पक्ष्याद्यास्तथा देवाः प्रकोर्त्तिताः ।
<>तेभ्योऽप्युभयतः सार्द्ध अन्येऽपि द्विपदाः सुराः ॥
<>चतुःषष्टिपदे देवा इत्येवं परिकीर्त्तिताः ।
<>चरकी च विदारी च पूतना पापराक्षसो ॥
<>ईशानाद्यास्तथा बाह्ये देवाद्या हेतुकादयः ।
<>हेतुकस्त्रिपुरान्तश्च अग्निर्वेतालको यमः ॥
<>अग्निजिह्वः कालकस्तु करालो ह्येकपादकः ।
<>ईशान्यां भीमरूपस्तु पाताले प्रेतनायकः ॥
<>आकाशे गन्धमाली स्यात् क्षेत्रपालांस्तथा
<>यजेत् ।
<>विस्ताराभिहतं दीर्घं राशिद्वारन्तु कारयेत् ॥
<>वसुभिर्भागशुद्धिञ्च शेषाङ्कादायमादिशेत् ।
<>पुनर्गुणितमष्टाभिरृक्षभागन्तु भाजयेत् ॥
<>यच्छेषं तद्भवेदृक्षं भागैर्हृत्य व्ययं भवेत् ।
<>ऋक्ष चतुर्गुणं कृत्वा नवभिर्भागहारितम् ॥
<>शेषमंशं विजानीयात् देवलस्य मतं यथा ।
<>अष्टाभिर्गुणितं पिण्डं षष्टिभिर्भागहारितम् ॥
<>यच्छेषन्तु भवेज्जीवं मरणं भूतहारितम् ।
<>वास्तुक्रोडे गृहं कुर्य्यात् न पृष्ठे मानवः सदा ॥
<>वामपार्श्वेन स्वपिति नात्र कार्य्या विचारणा ।
<>सिंहकन्यातुलायाञ्च द्वारं शुद्धेदथोत्तरम् ॥
<>एवञ्च वृश्चिकादौ स्यात् पूर्व्वदक्षिणपश्चैमम् ।
<>द्बारं दीर्घार्द्धविस्तारं द्बाराण्यष्टौ स्मृतानि च ॥
<>सुताल्पप्रैष्यनीचत्वं सुयानं सूत्रभूषणम् ।
<>पुत्त्रहीनन्तु रौद्रेण वीर्य्यघ्नं दक्षिणे तथा ॥
<>बद्धोऽवन्धश्चायुर्वृद्धिः पुत्त्रलाभसुतृप्तिदे ।
<>धनदं नृपपीडादमर्थघ्नं रोगदं जले ॥
<>नृपभीतिर्मृतापत्या अनपत्यञ्च वैरिदम् ।
<>अर्थदं वार्थहान्येव दोषदं पुत्त्रमृत्युदम् ॥
<>द्वाराण्युत्तरसंज्ञानि पूर्व्वद्वाराणि वच्म्यहम् ।
[Page4-359-a+ 52]
<>अग्निभीतिर्बहुकन्या धनसम्मानकोपदम् ॥
<>राजघ्नं कोपदं पूर्व्वे फलतो द्बारमीरितम् ।
<>ईशानादौ भवेत् पूर्व्वे आग्नेयादौ तु दक्षिणे ॥
<>नैरृत्यादौ पश्चिमे स्यात् वायव्यादौ तु चोत्तरे ।
<>अष्टभागे कृते भागे द्वाराणाञ्च फलाफलम् ॥
<>अश्वत्थप्लक्षन्यग्रोधाः पूर्व्वादौ स्यादुडुम्बरः ।
<>गृहस्य शोभनः प्रोक्त ईशाने चैव शाल्मलिः ॥
<>पूजितो विघ्नहारी स्यात् प्रासादस्य गृहस्य
<>च ॥”
<>इत्यादि गारुडे वास्तुमानलक्षणं ४६ अध्यायः ॥
<>प्रासादलक्षणन्तु प्रासादशब्दे द्रष्टव्यम् ॥ * ॥
<>अपि च ।
<>ऋषय ऊचुः ।
<>“प्रासादभवनादीनां निवेशं विस्तरान्नृप ।
<>कुर्य्यात् केन विधानेन कश्च वास्तुरुदाहृतः ॥
<>सूत उवाच ।
<>भृगुरत्रिर्व्वशिष्ठश्च विश्वकर्म्मा यमस्तथा ।
<>नारदो नग्नजिच्चैव विशालाक्षः पुरन्दरः ॥
<>ब्रह्मा कुमारो नन्दीशः शौनको गर्ग एव च ।
<>वासुदेवोऽनिरुद्धश्च तथा शुक्रबृहस्पती ॥
<>अष्टादशैते विख्याता वास्तुशास्त्रोपदेशकाः ।
<>संक्षेपेणोपदिष्टं यन्मनवे मत्स्यरूपिणा ॥
<>तदिदानीं प्रवक्ष्यामि वास्तुशास्त्रमनुत्तमम् ।
<>पुरान्धकवधे घोरे घोररूपस्य शूलिनः ॥
<>ललाटस्वेदसलिलमपतद्भुवि भीषणम् ।
<>करालवदनं तस्मात् समुद्भूतं समुल्वणम् ॥
<>ग्रसमानमिवाकाशं सप्तद्वीपां वसुन्धराम् ।
<>ततोऽन्धकानां रुधिरमपिबत् पतितं क्षितौ ॥
<>तेन तत्समरे सर्व्वं पतितं यन्महीतले ।
<>तथापि तृप्तिमगमत्तद्भूतं न तदा यदा ॥
<>तदा शिवस्य पुरतस्तपश्चक्रे सुदारुणम् ।
<>क्षुधाविष्टन्तु तद्भूतमाहर्त्तु जगतां त्रयम् ॥
<>ततः कालेन सन्तुष्टो भैरवस्तस्य चादरात् ।
<>वरं वृणीष्व भद्रं ते यदभीष्टं तवानघ ॥
<>तमुवाच ततो भूतं त्रैलोक्यग्रसनक्षमम् ।
<>भवामि देवदेवेश तथेत्युक्तञ्च शूलिना ॥
<>ततस्तत् त्रिदिव सर्व्वं भूमण्डलमशेषतः ।
<>स्वदेहेनान्तरीयञ्च बन्धानं प्रापतद्भुवि ॥
<>भीतभीतैस्ततो देवैर्ब्रह्मणा वाथ शूलिना ।
<>दानवासुररक्षोभिरवष्टब्धं समन्ततः ॥
<>येन यत्रैव चाक्रान्तं स तत्रैवाभवत् पुनः ।
<>निवासात् सर्व्वदेवानां वास्तुरित्यभिधीयते ॥
<>अवष्टब्धेन तेनापि विज्ञप्ताः सर्व्वदेवताः ।
<>प्रसीदध्वं सुराः सर्व्वे युष्माभिर्निश्चलीकृतः ॥
<>स्थास्यामि किं यदाहारमवष्टब्धमधीमुखम् ।
<>ततो ब्रह्मादिभिः प्रोक्तं वास्तुमध्ये तु यो वलिः ॥
<>आहारो वैश्वदेवान्ते न्यूनमस्मिन् भविष्यति ।
<>वास्तूपशमनो यज्ञस्तवाहारो भविष्यति ॥
<>एवमुक्तस्ततो हृष्टः स वास्तुरभवत्तदां ।
<>वास्तुयज्ञः स्मृतस्तस्मात् ततः प्रभृति शान्तये ॥”
<>इति मात्स्ये वास्तुभूतोद्भवो नाम २२६
<>अध्यायः ॥ * ॥
[Page4-359-b+ 52]
<>सूत उवाच ।
<>“अथातः संप्रवक्ष्यामि गृहकालविनिर्णयम् ।
<>यथाकालं शुभं ज्ञात्वा सदा भवनमारभेत् ॥
<>चैत्रे व्याधिमवाप्नोति यो गृहं कारयेन्नरः ।
<>वैशाखे धनरत्नानि ज्यैष्ठे मृत्युं तथैव च ॥
<>आषाढे भृत्यरत्नानि पशुवर्ज्जमवाप्नुयात् ।
<>श्रावण भृत्यलाभञ्च हानिं भाद्रपदे तथा ॥
<>पत्नीनाशोऽश्वयुजे विन्द्यात् कार्त्तिके धन-
<>धान्यकम् ।
<>मार्गशीर्षे तथा भक्तं पौषे तस्करतो भयम् ॥
<>लाभञ्च बहुशो विन्द्यादग्निं माघे विनिर्द्दिशेत् ।
<>फाल्गुने काञ्चनं पुत्त्रानिति कालबलं स्मृतम् ॥
<>अश्विनी रोहिणी मूलमुत्तरात्रयमैन्दवम् ।
<>स्वाती हस्तानुराधा च गृहारम्भे प्रशस्यते ॥
<>आदित्यभौमवर्ज्जन्तु सर्व्वे वाराः शुभावहाः ।
<>वज्रव्याघातशूलेषु व्यतीपातातिगण्डयोः ॥
<>विष्कम्भगण्डपरिघवर्ज्जं योगेषु कारयेत् ।
<>श्वेते मैत्रेय माहेन्द्रे गान्धर्व्वेऽभिजिद्रोहिणे ।
<>तथा वैराजसावित्रे मुहूर्त्ते गृहमारभेत् ॥
<>चन्द्रादित्यबलं लब्ध्वा लग्नं शुभनिरीक्षितम् ।
<>स्तम्भोच्छ्रायादि कर्हव्यमन्यत्र परिवर्ज्जयेत् ॥
<>प्रासादेष्वेवमेव स्यात् कूपवापीषु चैव हि ।
<>पूर्व्वं भूमिं परीक्षेत पश्चाद्वास्तुं प्रकल्पयेत् ॥
<>श्वेता रक्ता तथा पीता कृष्णा चैवानुपूर्व्वशः ।
<>विप्रादेः शस्यते भूमिरतः कार्य्यं परीक्षणम् ॥
<>विप्राणां मधुरास्वादा कषाया क्षत्त्रियस्य च ।
<>कषायकटुका तद्वद्वै श्यशूद्रेषु शस्यते ॥
<>रत्निमात्रे तु वै गर्त्तेष्वनुलिप्ते तु सर्व्वतः ।
<>घृतमामशरावस्थं कृत्वा वर्त्तिचतुष्टयम् ।
<>ज्वालयेत् भूपरीक्षार्थं पूर्व्वं तत् सर्व्वदिङ्मुखम् ॥
<>दीप्तां पूर्व्वादि गृह्णीयाद्वर्णानामनुपूर्व्वशः ।
<>वास्तुः सामूहिको नाम दीप्यते सर्व्वतस्तु यः ॥
<>शुभदः सर्व्ववर्णानां प्रासादेषु गृहेषु च ।
<>रत्निमात्रमधो गर्त्तं परीक्ष्यं खातपूरणे ॥
<>अधिके श्रेयमाप्नोति न्यूने हानिः समे समम् ।
<>हलकृष्टेऽथवा देशे शर्व्वबीजानि वापयेत् ॥
<>त्रिपञ्चसप्तमात्रेण यत्र रोहन्मि तान्यपि ।
<>ज्येष्ठोत्तमा कनिष्ठा भूर्वर्ज्जनीयतरा मता ॥
<>पञ्चगव्योषधिजलैः परीक्षित्वा च सेचयेत् ॥
<>एकाशीतिपदं कृत्वा रेखाभिः कनकेन तु ।
<>पश्चात् पिष्टेन चालिप्येत् सूत्रेणालोड्य सर्व्वतः ॥
<>दश पूर्व्वायता रेखा दश चैवोत्तरायताः ।
<>सर्व्वा वास्तुविभागेषु विज्ञेया नवका नव ॥
<>एकाशीतिपदं कृत्वा वास्तुवित् सर्व्ववास्तुषु ।
<>पदस्थान् पूजयेद्देवांस्त्रिंशत् पञ्चदशैव तु ॥
<>द्बात्रिंशद्बाह्यतः पूज्याः पूज्याश्चान्तस्त्रयोदश ।
<>नामतस्तान् प्रवक्ष्यामि स्थानानि च निबोधत ॥
<>ईशानकोणादिषु तान् पूजयेद्धविषा नरः ।
<>शिखी चैवाथ पर्जन्यो जयन्तः कुलिशायुधः ॥
<>सूर्य्यसत्यौ भृशश्चैव आकाशो वायुरेव च ।
<>पूषा च वितथश्चैव गृहक्षतयमावुभौ ॥
<>गन्धर्व्वो भृङ्गराजश्च मृगः पितृगणस्तथा ।
[Page4-359-c+ 52]
<>दौवारिकोऽथ सुग्रीवः पुष्पदन्तो जलाधिपः ॥
<>असुरः शेषपापौ च रोगोऽहिर्मुख्य एव च ।
<>भल्लाटः सोमसर्पौ च अदितिश्च दितिस्तथा ।
<>बहिर्द्बात्रिंशदेते तु तदन्तश्चतुरः शृणु ॥
<>ईशानादिचतुष्कोणे संस्थितान् पूजयेद्यथा ।
<>आपश्चैवाथ सावित्रो जयो भद्रस्तथैव च ॥
<>मध्ये नवपदो ब्रह्मा तस्याष्टौ च समीपगान् ।
<>साध्या नैकान्तरान् विद्यात् पूर्व्वाद्यान् नामतः
<>शृणु ॥
<>अर्य्यमा सविता चैव विवस्वान् विबुधाधपः ।
<>मिथोऽथ राजयक्ष्मा च तथा पृथ्वीधरः स्मृतः ॥
<>अष्टमस्त्वापवत्सस्तु परितो ब्रह्मणः स्मृताः ।
<>आपश्चैवापवत्सश्च पर्जन्योऽग्निर्दितिस्तथा ॥
<>पदिकानाञ्च वर्गोऽयमेवं कोणेष्वशेषतः ।
<>तन्मध्ये तु वहिर्विंशत् द्विपदास्ते तु सर्व्वतः ॥
<>अर्य्यमा च विवस्वांश्च मित्रः पृथ्वीधरस्तथा ।
<>ब्रह्मणः परिधौ दिक्षु त्रिपदास्ते तु सर्व्वतः ॥ * ॥
<>वंशानिदानीं वक्ष्यामि ऋजूनपि पृथक् पृथक् ।
<>वायुं यावत्तथा रोगात् पितृभ्यः शिखिनं पुनः ॥
<>मुख्याद्भृशमथो शेषात् वितथं यावदेव तु ।
<>सुग्रीवाददितिं यावत् भृगोः पर्जन्यमेव च ॥
<>एते वंशाः समाख्याताः क्वचिद्दुर्ज्जय एव च ।
<>एतेषां यस्तु सम्पातः पदं मध्यं समन्ततः ॥
<>मर्म्म चैतत् समाख्यातं त्रिशूलं कोणगञ्च यत् ।
<>स्तम्भन्यासे तु वर्ज्यानि तुलाविधिषु सर्व्वदा ॥
<>कीलोच्छिष्टोपघातानि वर्ज्जयेद्यत्नतो नरः ।
<>सर्व्वत्र वास्तुर्निर्द्दिष्टः पितृवैश्वानरायतः ॥
<>मुर्द्धन्यग्निः समाविष्टो मुखे चापः समाहितः ।
<>पृथ्वीधरोऽर्य्यमा चैव तयोस्तावदधिष्ठितौ ॥
<>वक्षःस्थले चापवत्सः पूजनीयः सदा बुधैः ।
<>नेत्रयोर्दितिपर्ज्जन्यौ श्रोत्रेऽदितिजयन्तकौ ॥
<>सर्पेन्द्रा वंशसंस्थौ च पूजनीयौ प्रयत्नतः ।
<>सत्यरोगादयस्तद्वद्बाह्वोः पञ्च च पञ्च च ॥
<>रुद्रश्च राजयक्ष्मा च वामहस्ते समास्थितौ ।
<>सावित्रः सविता तद्बद्धस्तं दक्षिणमाश्रितौ ॥
<>विवस्वानथ मित्रश्च जठरे संव्यवस्थितौ ।
<>पूषा च पापयक्ष्मा च हस्तयोर्मणिबन्धने ॥
<>तथैवासुरसोमौ च वामपार्श्वे समास्थितौ ।
<>पार्श्वे तु दक्षिणे तद्वद्वितथः सगृहक्षतः ॥
<>उर्व्वोऽर्य्यमाम्बुपौ ज्ञेयौ जान्वोर्गन्धर्व्वपुष्पकौ ।
<>जङ्घयोर्भृगुसुग्रीवौ स्फिक्स्थौ दौवारिको मृगः ॥
<>जयशक्रौ तथा मेढ्रेपान्दयोः पितरस्तथा ।
<>मघ्ये नवपदो ब्रह्मा हृदये स तु पूज्यते ॥
<>चतुःषष्टिपदो वास्तुः प्रासादे ब्रह्मणा स्मृतः ।
<>ब्रह्मा चतुष्पदस्तत्र कोणेष्वर्द्धपदास्ततः ॥
<>बहिष्कोणे तु चाष्टौ तु सार्द्धाश्चोभयसंस्थिताः ।
<>विंशतिर्द्विपदाश्चैषां चतुःषष्टिपदे स्मृताः ॥ * ॥
<>गृहारम्भे तु कण्डूतिः स्वाम्यङ्गे यत्र जायते ।
<>शल्यस्त्वपनयेत्तत्र प्रासादे भवमेऽपि वा ॥
<>सशल्यं भयदं तस्मादशल्यं शुभदायकम् ।
<>हीनाधिकाङ्गभावांस्तु सर्व्वथा तु विवर्ज्जयेत् ॥
<>नगरग्रामदेशेषु सर्व्वत्रैवं प्रकल्पयेत् ।
[Page4-360-a+ 52]
<>चतुःशालं त्रिशालन्तु द्विशालञ्चैकशालकम् ॥
<>नामतस्तानि वक्ष्यामि स्वरूपेण द्बिजोत्तमाः ॥”
<>इति मात्स्ये एकाशीतिपदवास्तुनिर्णयो नाम
<>२२७ अध्यायः ॥ * ॥
<>सूत उवाच ।
<>“चतुःशालं प्रवक्ष्यामि स्वरूपान्नामतस्तथा ।
<>चतुःशालं द्बयद्वारैरलिन्दैः सर्व्वतोमुखम् ॥
<>नाम्ना तत् सर्व्वतोभद्रं शुभं देवनृपालये ।
<>पश्चिमद्बारहीनन्तु नन्द्यावर्त्तं प्रचक्ष्यते ॥
<>दक्षिणद्वारहीनं तदूर्द्ध्वमानमुदाहृतम् ।
<>पूर्व्वद्वारविहीनन्तत् स्वस्तिकं नाम विश्रुतम् ॥
<>रुचकं चोत्तरद्वारविहीनं तत्प्रचक्ष्यते ।
<>सौम्यशालाविहीनन्तु त्रिशालं धन्यकञ्च तत् ॥
<>क्षेमवृद्धिकरं नॄणां बहुपुत्त्रफलप्रदम् ।
<>शालया पूर्व्वया हीनं सुक्षेत्रमिति विश्रुतम् ॥
<>धन्यं यशस्यमायुष्यं शोकमोहविनाशनम् ।
<>चुल्ली तु याम्यया हीनं विशालं शालया तु यत् ॥
<>कुलक्षयकरं नॄणां सर्व्वव्याधिभयावहम् ।
<>हीनं पश्चिमया यत्तु पक्षघ्नं नाम तत् पुनः ॥
<>मित्रबन्धुसुतान् हन्ति तथा सर्पभवावहम् ।
<>याम्यापराभ्यां शालाभ्यां धनधान्यफलप्रदम् ॥
<>क्षेमवृद्धिकरं नॄणां तथा पुत्त्रफलप्रदम् ।
<>यमं सूर्य्यञ्च विज्ञेयं पश्चिमोत्तरशालकम् ॥
<>राजाग्निमयदं नॄणां कुलक्षयकरञ्च तत् ।
<>उदक्पूर्व्वे तु शाले द्वे दण्डाख्ये यत्र तद्भवेत् ॥
<>अकालमृत्युभयदं परचक्रभयावहम् ।
<>धनाख्यं यामपूर्व्वाभ्यां शालाभ्यां यद्द्विशालकम् ॥
<>तच्छस्त्रभयदं नॄणां पराभवभयावहम् ।
<>चुल्ली पूर्व्वापराभ्यान्तु सा भवेत् मृत्युसूचनी ॥
<>वधबन्धाय शस्त्राणामनेकभयकारकम् ।
<>काचमुत्तरयामाभ्यां शालाभ्यां भयदं नृणाम् ॥
<>सिद्धार्थवर्ज्यं वर्ज्यानि द्विशालानि सदा बुधैः ॥ * ॥
<>अथातः संप्रवक्ष्यामि भवनं पृथिवीपतेः ।
<>पञ्चप्रकारं तत् प्रोक्तमुत्तमादिविभेदतः ॥
<>अष्टोत्तरं हस्तशतं विस्तारश्चोत्तमो मतः ।
<>चतुर्ष्वन्येषु विस्तारो हीयते चाष्टभिः करैः ॥
<>चतुर्थांशाधिकं दैर्घ्यं पञ्चस्वपि निगद्यते ।
<>युवराजस्य वक्ष्यामि तथा भवनपञ्चकम् ॥
<>षड्भिः षड्भिस्तथाशीतिर्हीयते तत्र विस्त-
<>रात् ।
<>त्र्यंशेन चाधिकं दैर्घ्यं पञ्चस्वपि निगद्यते ॥ * ॥
<>सेनापतेः प्रवक्ष्यामि सदा भवनपञ्चकम् ।
<>चतुःषष्टिन्तु विस्तारात् षड्भिः षड्भिस्तु
<>हीयते ॥
<>पञ्चस्वतेषु दैर्घ्यञ्च षड्भागेनाधिकं भवेत् ॥ * ॥
<>मन्त्रिणामथ वक्ष्यामि तथा भवनपञ्चकम् ॥
<>चतुश्चतुर्भिर्हीना स्यात् करषष्टिः प्रविस्तरे ।
<>अष्टांशेनाधिकं दैर्घ्यं पञ्चस्वपि निगद्यते ॥ * ॥
<>सामन्तामात्यलोकानां वक्ष्ये भवनपञ्चकम् ।
<>चत्वारिंशत्तथाष्टौ च चतुर्भिर्हीयते क्रमात् ॥
<>चतर्थांशाधिकं दैर्घ्यं पञ्चस्वेतेषु शस्यते । * ।
<>शिल्पिनां कञ्चुकीनाञ्च वैश्यानां गृहपञ्चकम् ॥
[Page4-360-b+ 52]
<>अष्टाविंशत् कराणान्तु द्बिहीनं विस्तरेण तत् ।
<>द्विगुणं दैर्घ्यमेवोक्तं मध्यमेष्वेवमेव तु ॥ * ॥
<>दूतकर्म्मान्तिकादीनां वक्ष्ये भवनपञ्चकम् ।
<>चतुर्थांशाधिकं दैर्घ्यं विस्तारो द्वादशैव तु ॥
<>अध्यर्द्ध्वकरहानिः स्यात् विस्तारात् पञ्चसु
<>क्रमात् । * ।
<>दैवज्ञगुरुवैद्यानां सभास्तारपुरोधसाम् ॥
<>तेषामपि प्रवक्ष्यामि सदा भवनपञ्चकम् ।
<>चत्वारिंशच्च विस्ताराच्चतुर्भिर्हीयते क्रमात् ॥
<>पञ्चस्वेतेषु दैर्घ्यञ्च षड्भागेनाधिकं भवेत् । * ।
<>चतुर्व्वर्णस्व वक्ष्यामि सामान्यं गृहपञ्चकम् ॥
<>द्बात्रिंशकं कराणान्तु चतुर्भिर्हीयते क्रमात् ।
<>आषोडशादिति परं नूनमन्त्यावसायिनाम् ॥
<>दशांशेनाष्टभागेन त्रिभागेणाथ पादिकम् ।
<>अधिकं दैर्घ्यमित्याहुर्ब्राह्मणादेः प्रशस्यते ॥
<>सेनापतेर्नृपस्यापि गृहस्यैवोत्तरेण तु ।
<>नृपवासगृहं कार्य्यं भाण्डागारन्तथैव च ॥
<>सेनापतेर्गृहस्यापि चातुर्व्वर्ण्यस्य चान्तरम् ।
<>वासकोषगृहं कार्य्यं राजपूज्येषु सर्व्वदा ॥
<>अन्तरप्रभवाणाञ्च स्वपितुर्दूरमिष्यते ।
<>तथा हस्तशतादर्व्वाक् गदितं वनवासिनाम् ॥
<>सेनांपतेर्नृपस्यापि सप्तत्या सहितेऽन्विते ।
<>चतुर्द्दशहृते व्यासे शालान्यासः प्रकीर्त्तितः ॥
<>पञ्चत्रिंशद्धृते तस्मिन् अलिन्दः समुदाहृतः ।
<>तथा षट्त्रिंशद्धस्तात्तु सप्ताङ्गुलसमन्वितः ॥
<>विप्रस्य महती शाला न दैर्घ्यं परतो भवेत् ।
<>दशाङ्गुलाधिका तद्वत् क्षत्त्रियस्य विधीयते ॥
<>पञ्चत्रिंशत् करा वैश्ये अङ्गुलानि त्रयोदश ।
<>तावत्करैस्तु शूद्रस्य युता पञ्चदशाङ्गुलैः ॥
<>शालायास्तु त्रिभागेण यस्याग्रे वीथिका भवेत् ।
<>सोष्णीशं नाम तद्वास्तु पश्चाच्छायोच्छ्रयम्भवेत् ॥
<>पार्श्वयोर्वीथिका यत्र सावष्टम्भन्तदुच्यते ।
<>समन्ताद्वीथिका यत्र सुस्थितं तदिहोच्यते ॥
<>शुभदं सर्व्वमेतत् स्यात् चातुर्वर्ण्यञ्चतुर्व्विधम् ।
<>विस्तरात् षोडशो भागस्तथा हस्तचतुष्टयम् ॥
<>प्रथमो भूमिक्रोच्छ्राय उपरिष्टात् प्रहीयते ।
<>द्वादशांशेन सर्व्वासु भूमिकासु तथोच्छ्रयः ॥
<>पक्वेष्टके भवेद्भित्तिः षोडशांशेन विस्तरात् ।
<>दानवेन विकल्पः स्यात् तथा मृण्मयभित्तिके ॥
<>गर्भमानेन मानन्तु सर्व्ववास्तुषु शस्यते ।
<>गृहवासस्य पञ्चाशदष्टादशभिरङ्गुलैः ॥
<>संयुतो द्वारनिष्कम्भो द्विगुणश्चोच्छ्रयो भवेत् ।
<>द्वारशाखासु बाहुल्यमुच्छ्रायं करसम्मितैः ॥
<>अङ्गुलैः सर्व्ववास्तूनां पृथुत्वं शस्यते बुधैः ।
<>उदुम्बरोत्तराङ्गे च तदर्द्धार्द्धं प्रविस्तरैः ॥”
<>इति मात्स्ये वास्तुविद्यासु गृहमाननिर्णयो
<>नाम २२८ अथ्यायः ॥ * ॥
<>सूत उवाच ।
<>“अथातः संप्रवक्ष्यामि स्तम्भमानविनिर्णयम् ।
<>कृत्वा स्वभवनोच्छ्रायं सदा सप्तगुणं बुधः ॥
<>अशीत्यन्तं पृथुत्वं स्यादग्रे नवगुणैः सह ।
<>रुचकञ्चतुरस्रः स्यादष्टांशो वज्र उच्यते ॥
[Page4-360-c+ 52]
<>द्विवज्रः षोडशास्रस्तु द्बादशास्रः प्रलीनकः ।
<>मध्यप्रदेशे यः स्तम्भो वृत्तो वृत्त इति स्मृतः ॥
<>एतेपञ्च महास्तम्भाः प्रशस्ताः सर्व्ववास्तुषु ।
<>पद्मवल्लीलता कार्य्या पत्रदर्शनरूपिता ॥
<>स्तम्भस्य नवमांशेन पद्मकुम्भोत्तराणि च ।
<>स्तम्भतुल्या तुला प्रोक्ता हीनाश्चोपतुला ततः ॥
<>त्रिभागेणेह सर्व्वत्र चतुर्भागेण वा पुनः ।
<>हीनं हीनञ्चतुर्थांशात्तथा सर्व्वासु भूमिषु ॥
<>वासगेहानि सर्व्वेषां प्रवेशे दक्षिणेन तु । * ।
<>द्वाराणि तु प्रवक्ष्यामि प्रशस्तानीह तानि तु ॥
<>पूर्व्वेणेन्द्रं जयन्तञ्च द्वारं सर्व्वत्र शस्यते ।
<>याम्यञ्च वितथञ्चैध दक्षिणेन विदुर्बधाः ॥
<>पश्चिमे पुष्पदन्तञ्च वारुणञ्च प्रशस्यते ।
<>उत्तरेण तु भल्लाटं सौम्यञ्च शुभदं भवेत् ॥
<>तथा वास्तुसु सर्व्वत्र वेधं द्वारस्य वर्ज्जयेत् ।
<>द्वारे तु रथ्यया विद्धे भवेत् सर्व्वकुलक्षयः ॥
<>तरुणा दोषबाहुल्यं शोकः पङ्केन जायते ।
<>अपस्मारो भवेन्नूनं कूपवेधेन सर्व्वदा ॥
<>व्यथा प्रस्रवणेन स्यात् कीलेनाग्निभयम्भवेत् ।
<>विनाशो देवताविद्धे स्तम्भेन स्त्रीहृतो भवेत् ॥
<>गृहभर्त्तुर्विनाशः स्यात् गृहेण च गृहे कृते ।
<>अमेध्यावस्करैर्व्विद्धे गृहिणीबन्धनम्भवेत् ॥
<>तथा शस्त्रभयं विद्यादन्त्यजस्य गृहेण तु ।
<>उच्छ्रायद्बिगुणां भूमिं त्यक्त्वा वेधो न विद्यते ॥
<>स्वयमुद्घाटिते द्वारे उन्मादो गृहमेधिनाम् ।
<>स्वयञ्च पिहिते विन्द्यात् कुलनाशं विचक्षणः ॥
<>मानाधिके राजभयं नीचे तस्करतो भयम् ।
<>द्वारोपरि च यद्द्वारं तदन्तकमुखं स्मृतम् ॥
<>आध्वानं मध्यदेशे तु अधिको यस्य विस्तरः ।
<>वज्रन्तु शकटं मध्ये सद्यो भर्त्तृविनाशनम् ॥
<>तथान्यपीडितद्वारं बहुदोषकरम्भवेत् ।
<>मूलद्वारं तथान्यन्तु नाधिकं शोभनम्भवेत् ॥
<>कुम्भश्रीपर्णिवल्लीभिर्मू लद्वारन्तु शोभयेत् ।
<>पूजयेच्चापि तन्नित्यं वलिना चाक्षतोदकैः ॥ * ॥
<>भवनस्य वटः पूर्व्वे दिग्भागे सर्व्वकालिकः ।
<>उडुम्बरस्तथा याम्ये वारुणे पिप्पलः शुभः ॥
<>प्लक्षश्चोत्तरतो धन्यो विपरीतस्त्वसिद्धये ।
<>कण्टकी क्षीरवृक्षश्च आसन्नः सफलो द्रुमः ॥
<>भयं हानिं प्रजाहानिं कुर्व्वन्ति क्रमशः सदा ।
<>न च्छिन्द्याद्यदि तानन्यानन्तरे स्थापयेत्
<>शुभान् ।
<>पुन्नागाशोकवकुलशमीतिलकचम्पकान् ।
<>दाडिमी पिप्पली द्राक्षा तथा कुसुममण्डपम् ॥
<>जम्बीरपूगपनसद्रुमकेतकीभि-
<>र्जातीसरोजशतपत्रिकमल्लिकाभिः ।
<>यन्नारिकेलकदलीदलपाटलाभि-
<>र्युक्तं तदत्र भवनं श्रियमातनोति ॥”
<>इति मात्स्ये वास्तुविद्यासु वेधपरिवर्ज्जनो नाम
<>२२९ अध्यायः ॥ * ॥
<>सूत उवाच ।
<>“उदगादिप्लवं वास्तु समानशिरसन्तथा ।
<>परीक्ष्य पूर्व्ववत् कुर्य्यात् स्तम्भोच्छ्रायं विचक्षणः ॥
[Page4-361-a+ 52]
<>न देवधूर्त्तसचिवचत्वराणां समीपतः ।
<>कारयेद्भवनं प्राज्ञो दुःखशोकभयं यतः ॥
<>तस्य प्रवेशाश्चत्वारस्तस्योत्सङ्गोऽग्रतः शुभः ।
<>पृष्ठतः पृष्ठभङ्गस्तु सव्यावर्त्तः प्रशस्यते ॥
<>अपसव्यो विनाशाय दक्षिणे शीर्णकस्तथा ।
<>सर्व्वकामफलो नॄणां संपूर्णो नाम वामतः ॥
<>एवं प्रवेशमालोक्य यत्नेन गृहमारभेत् । * ।
<>अथ संवत्सरे पूर्णे मुहूर्त्ते शुभलक्षणे ॥
<>रत्नोपरि शिलां कृत्वा सर्व्वबीजसमन्विताम् ।
<>चतुभिर्ब्राह्मणैस्तम्भं वस्त्रालङ्कारपूजितम् ॥
<>शुक्लाम्बरधरः शिल्पी सहितो वेदपारगैः ।
<>स्थापितं विन्यसेत् तद्वत् सर्व्वौषधिसमन्वितम् ॥
<>नानाक्षतफलोपेतं वस्त्रताम्बूलसंयुतम् ।
<>ब्रह्मघोषेण वाद्येन गीतमङ्गलनिस्वनैः ॥
<>पायसं भोजयेद्विप्रान् होमस्तु मधुसर्पिषा ।
<>वास्तोस्पते प्रतिजानीहि मन्त्रेणानेन सर्व्वदा ॥
<>सूत्रपाते तथा कार्य्यमेवं स्तम्भोदये पुनः ।
<>द्वारबन्धोच्छ्रये तद्बत् प्रवेशसमये तथा ॥
<>वास्तूपशमने तद्वत् वास्तुयज्ञस्तु पञ्चधा ।
<>ईशाने सूत्रपातः स्यादाग्नेये स्तम्भरोपणम् ॥
<>प्रदक्षिणञ्च कुर्व्वीत वास्तोः पदविलेखनम् ।
<>तर्ज्जनी मध्यमा चैव तथाङ्गुष्ठस्तु दक्षिणे ।
<>प्रबालरत्नकनकं फलपिष्टकृतोदकम् ।
<>सर्व्ववास्तुविभागेषु शस्तम्पद्विलेखने ॥
<>न भस्माङ्गारकाष्ठेन न शस्त्रनखचर्म्मभिः ।
<>न च सास्थिकपालेन क्वचिद्वास्तु प्रलेखयेत् ॥
<>एभिर्विलेखितं कुर्य्यात् दुःखशोकामयादिकम् ।
<>यदा गृहप्रवेशः स्याञ्छिल्पी तत्रोपलेखयेत् ॥
<>स्तम्भसूत्रादिके तद्वत् शुभाशुभफलोदयम् । * ।
<>आदित्याभिमुखं रौति शकुनः परुषं यदि ॥
<>तुल्यकालं स्पृशेदङ्गं गृहभर्त्तुः समात्मनः ।
<>वास्त्वङ्गे तद्विजानीयान्नरशल्यं भयप्रदम् ॥
<>शकुनानन्तरं तत्र हस्त्यश्वश्वापदम्भवेत् ।
<>तदङ्गसम्भवं विद्यात्तत्र शल्यं विचक्षणः ॥
<>प्रसार्य्यमाणे सूत्रे तु श्वगोमायुविलङ्घिते ।
<>तत्र शल्यं विजानीयात् खरशब्दे च भैरवे ॥
<>यदीशान्तेऽथ दिग्भागे मधुरं रौति वायसः ।
<>धनन्तत्र विजानीयादङ्गे वा स्वाम्यधिष्ठिते ॥
<>सूत्रच्छेदे भवेन्मृत्युर्व्याधिः कीले त्वधोमुखे ।
<>अङ्गारेषु तथोन्मादं कपालेषु च सम्भ्रमम् ।
<>कम्बुशल्ये च जानीयात् पुंश्चल्यं स्त्रीषु वास्तुवित् ।
<>गृहभर्त्तुर्गृ हस्यापि विनाशः शिल्पिसम्भ्रमे ॥
<>स्तम्भस्थाने च्युते कुम्भे शिरोरोगं विनिर्द्दिशेत् ।
<>कुम्भापहारे सर्व्वस्य कुलस्यापि क्षयो भवेत् ॥
<>मृत्युं स्थानच्युते कुम्भे भग्ने बन्धं विदुर्ब्बुधाः ।
<>करसंख्याविनाशे तु नाशं गृहपतेर्विदुः ॥
<>बीजौषधिविहीने तु भूतेभ्यो भयमादिशेत् ।
<>प्राग्दक्षिणेन विन्यस्य स्तम्भे च्छत्रं विवेशयेत् ॥
<>ततः प्रदक्षिणेनान्यन्न्यसेत् स्तम्भं विचक्षणः ।
<>यस्माद्भयकरं नॄणां योजितान्यप्रदक्षिणम् ॥
<>रक्षां कुर्व्वीत यत्नेन स्तम्भोपद्रवनाशिनीम् ।
<>तथा फलवतीं शाखां स्तम्भोपरि निवेशयेत् ॥
[Page4-361-b+ 52]
<>प्रागुद्रक्प्लवनं कार्य्य द्बिमुखन्तु न कारयेत् ।
<>स्तम्भंवा भवनं वापि द्बारंवा स्वगृहन्तथा ॥
<>दिङ्मूढे कुलनाशः स्यात् न च सम्बर्द्धयेद्गृहम् ।
<>यदि सम्बर्द्धयेद्गेहं सर्व्वदिक्षु विवर्द्धयेत् ॥
<>पूर्व्वेण वर्द्धितं बास्तु कुर्य्याद्बैराणि वै सदा ।
<>दक्षिणे वर्द्धितं वास्तु मृत्यवे स्यान्न संसयः ॥
<>पश्चाद्वृद्धन्तु यद्वास्तु तदर्थक्षयकारकम् ।
<>वर्द्धायितं तथा सौम्ये बहुसन्तापकारकम् ॥
<>आग्नेये यत्र वृद्धिः स्यात् तदग्निभयदम्भवेत् ।
<>वर्द्धितं राक्षसे कोणे शिशुक्षयकरं भवेत् ॥
<>वर्द्धायितन्तु वायव्ये वातव्याधिप्रकोपकृत् ।
<>ईशाने तु प्रजाहानिर्वास्तौ सम्बर्द्धिते सदा ॥ * ॥
<>ईशाने देवतागारं तथा शान्तिगृहं भवेत् ।
<>महानसं तथाग्नेये तत्पार्श्वे चोत्तरं जलम् ॥
<>गृहस्योपस्करं सर्व्वं नैरृते स्थापयेद्बुधः ।
<>बन्धस्थानं बहिःकुर्य्यात् स्नानमण्डपमेव च ॥
<>धनधान्यञ्च वायव्ये कर्म्मशाला ततो बहिः ।
<>एवं वास्तुनिवेशः स्यात् गृहभर्त्तुः शुभावहः ॥”
<>इति मात्स्ये वास्तुविद्यागृहनिर्णयो नाम २३०
<>अध्यायः ॥ * ॥
<>सूत उवाच ।
<>“अथातः संप्रक्ष्यामि दार्व्वाहरणमुत्तमम् ।
<>धनिष्ठापञ्चकं त्यक्त्वा विष्ट्यादिकमतः परम् ॥
<>ततः साम्बत्सरोद्दिष्टे दिने यायाद्वनं बुधः ।
<>प्रथमं वलिपूजान्तु कुर्य्यात् वृक्षाय सर्व्वदा ॥
<>पूर्व्वोत्तरेण पतितं गृहे दारु प्रशस्यते ।
<>अन्यथा न शुभं विद्याद्याम्यापरनिपातने ॥
<>क्षीरवृक्षोद्भवं दारु न गृहे विनिवेशयेत् ।
<>कृताधिवासं विहगैरनिलानलपीडितम् ॥
<>गजावभग्नञ्च तथा विद्युन्निर्घातपीडितम् ।
<>अर्द्धशुष्कं तथा दारु भग्नशुष्कं तथैव च ॥
<>चैत्यदेवालयोत्पन्नं नदीसङ्गमजन्तथा ।
<>श्मशानकूपनिलयं तडागादिसमुद्भवम् ॥
<>वर्ज्जयेत् सर्व्वथा दारु यदीच्छेद्विपुलां श्रियम् ।
<>तथा कण्टकिनो वृक्षान्नीपनिम्बविभीतकान् ॥
<>श्लेष्मातकान् एलतरून् वर्ज्जयेत् गृहकर्म्मणि ।
<>अशनं शाकमधुकसर्ज्जशालाः शुभावहाः ॥
<>चन्दनं पनसं धन्यं सुरदारु हरिद्रका ।
<>द्वाभ्यामेकेन वा कुर्य्यात् त्रिभिर्व्वा भवनं शुभम् ॥
<>बहुभिः कारितं यस्मादनेकभयदं भवेत् ।
<>एकैकं शिंशपा ध्रन्या श्रीपर्णी तिन्दुकी तथा ॥
<>एता नान्यसमायुक्ता कदाचिच्छुभकारिकाः ।
<>स्यन्दनः पनसस्तद्वत् सरलार्ज्जुनपद्मकाः ॥
<>एते नान्यसमायुक्ता बास्तुकार्य्ये शुभप्रदाः ।
<>तरुच्छेदे महापीते गोधां विद्याद्बिचक्षणः ॥
<>माञ्जिष्ठवर्णे भेकः स्यात् नीले सर्पं विनिर्द्दिशेत् ।
<>अरुणे सरटं विद्यात् मुक्ताभे शुकमादिशेत् ॥
<>कपिले मूषिकां विद्यात् खड्गाभे जलमादिशेत् ।
<>एवंविधं सगर्भन्तु वर्ज्जयेद्वास्तुकर्म्मणि ॥
<>पूर्व्वं छिन्नन्तु शृह्णीयात् निमित्तं शकुनैः शुभैः । * ।
<>व्यासेन गुणि दैर्घे अष्टभिर्वै हते तथा ॥
<>यच्छेषमायतं विद्यादष्टभेदं वदामि वः ।
[Page4-361-c+ 52]
<>ध्वजो धूमश्च सिंहश्च श्वा वृषः खर एव च ॥
<>हस्ती ध्वाङ्क्षश्च पूर्व्वाद्याः करिशेषा भवन्त्यमी ।
<>ध्वजः सर्व्वमुखो धन्यः प्रत्यग्वारो विशेषतः ॥
<>उदङ्मुखो भवेत् सिंहः प्राङ्मुखो वृषभो भवेत् ।
<>दक्षिणाभिमुखो हस्ती सप्तभिः स उदाहृतः ॥
<>एकेन ध्वज उद्दिष्टस्त्रिभिः सिंह उदाहृतः ।
<>पञ्चभिर्वृषभः प्रोक्तो विकोणस्थांस्तु वर्ज्जयेत् ॥
<>तमेवाष्टगुणं कृत्वा विद्याद्राशिं विचक्षणः ।
<>सप्तविंशद्धृते भागे ऋक्षं विद्याद्बिचक्षणः ॥
<>अष्टभिर्भाजिते ऋक्षे यच्छेषं स व्ययो मतः ।
<>व्ययाधिकं न कुर्व्वीत यतो दोषकरम्भवेत् ।
<>आयाधिके भवेच्छान्तिरित्याह भगवान् हरिः ॥
<>कृत्वाग्रतो द्बिजवरानथ पूर्णकुम्भं
<>दध्यक्षताम्रदलपुष्पफलोपशोभम् ।
<>दत्त्वा हिरण्यवसनानि तथा द्विजेभ्यो
<>माङ्गल्यशान्तिनिलयाय गृहं विशेच्च ॥
<>गृह्योक्तहोमविधिना वलिकर्म्म कुर्य्यात्
<>प्रासादवास्तुशमने च विधिर्य उक्तः ।
<>सन्तर्पयेत् द्विजवरानथ भक्ष्यभोज्यैः
<>शुक्लाम्बरश्च भवनं प्रविशेत् सधूमम् ॥”
<>इति मात्स्ये वास्तुविद्यानुकीर्त्तनं समाप्तम् २३१
<>अध्यायः ॥ * ॥ अन्यच्च । अथ वास्तुयुक्तिः ।
<>तत्र स्थाननिर्णयः ।
<>“नदीश्मशानशैलानां वनस्य निकटे तथा ।
<>न वास्तुकर्म्म कुर्व्वीत न द्वन्द्व-नगरान्तयोः ॥” * ॥
<>तत्र दिङ्निर्णयः ।
<>“राक्षसानिलवह्नीनां यमस्य दिशि वेश्मनः ।
<>नारम्भं कारयेद्राजा भीरुग्दाहक्षयप्रदम् ॥”
<>तथा हि ।
<>“भोगः कीर्त्तिर्धनं रोगः स्थिरता च भयः क्षयः ।
<>दाह इत्येव कथितो दिशि वास्तुफलोद्भवः ॥”
<>भोजे च ।
<>“यल्लग्ने जायते राजा तस्य लग्नस्य यः पतिः ।
<>या दिक् तस्य नृपस्तस्यां वास्त्वारम्भं समा-
<>चरेत् ॥”
<>एवञ्च ।
<>“कुजाधिपतिके मेषलग्ने जातस्य भूपतेः ॥”
<>कुजाधिपतिकायां दक्षिणस्यामपि वास्तुर्न
<>दुष्यतीति । पराशरस्तु ।
<>“यद्दशाजनितो राजा वास्तुस्तम्भस्तु तद्दिशि ॥”
<>एतेन सूर्य्यादिजनितस्य नृपतेः पूर्व्वादिदिक्षु
<>वास्तुकरणम् । तेन शुक्रदशायां जातस्याग्ने-
<>य्यामपि न दुष्यति ॥ * ॥ अथ लक्षणम् ।
<>“वास्तु कुर्य्यान्महीपालः समं सुस्निग्धमृत्तिकम् ।
<>प्रागुदक्प्लवनं रम्यं रम्यवृक्षोपशोभितम् ॥
<>लक्ष्मीर्द्दाहः क्षयो भीतिर्धननाशोऽभ्यशून्यता ।
<>सम्पद्वृद्धिरिति प्रोक्तं पूर्व्वादिककुभां फलम् ॥”
<>तथा हि प्लवनमन्यत् ।
<>“जन्मलग्नेन दिक् पश्चात् राज्ञां वास्तुप्लवोमतः ॥”
<>एतेन सूर्य्याधिपतितुलालग्ने जातस्य नृपतेः
<>सूर्य्याधिपतेः पूर्व्वस्याः पश्चात् पश्चिमप्लवोऽपि
<>न दुष्यति । अन्ये तु ।
[Page4-362-a+ 52]
<>“यद्दशाजनितो राजा तद्दिशोग्रप्लवो मतः ॥”
<>एतेन गुरुदशाजातस्य नृपतेर्द्दक्षिणप्लवोऽपि न
<>दुष्यति । अन्यत्र तु ।
<>“ब्रह्मक्षत्त्रियविट्शूद्राः पूर्व्वादिदिग्युगे क्रमात् ।
<>वास्तुप्लवनमिच्छन्ति निजसम्पत्तिहेतवे ॥”
<>नीतिशास्त्रे च ।
<>“वास्तुकर्म्म नृपः कुर्य्याद्बलवद्वैरिणो दिशि ।
<>दीर्धा वा चतुरस्रा वा वास्तुभूमिर्म्महीक्षिताम् ।
<>एतयोर्लक्षणं तद्वत् फलञ्च नगरे यथा ॥” * ॥
<>अथ मानम् ।
<>“राजकाण्डेन नृपतिर्वास्त्वारम्भं समाचरेत् ।
<>जयो भङ्गः सुखं दुःखं प्रीतिर्भीतिश्च यः स्थिरः ।
<>इत्यष्टौ वास्तुनामानि राजकाण्डैरनुक्रमात् ॥”
<>अन्यत्र तु ।
<>“जन्मलग्ने महीभर्त्तुर्द्दण्डयोरन्त एव हि ।
<>राजकाण्डैस्तु तावद्भिर्वास्तु कुर्य्यान्महीपतिः ॥
<>सुदर्शाच्छन्दसंख्येन राजपट्टेन भूपतेः ।
<>वास्तुकर्म्मसमारम्भो धनधान्यजयप्रदः ॥”
<>एतयोरपि पूर्व्ववद्व्याख्यानम् ।
<>“राजच्छत्रेण कुत्रापि वास्तुपत्तनमिष्यते ।
<>तस्यापि पूर्व्ववन्मानमिति भागुरिभाषितम् ॥”
<>अथ दोषगुणौ ।
<>“परनिर्म्मितवास्तुस्थो न तिष्ठति चिरं नृपः ।
<>न सुखाय न धर्म्माय तत्तस्य भुवि जायते ॥”
<>अन्यत्रापि ।
<>“राजान्यवीर्य्यप्रत्याशी परवास्तुकृतस्थितिः ।
<>न सुखाय भवेन्नॄणां यथा परगृहे ग्रहः ॥
<>यः स्वनिर्म्मितवास्तुस्थो निजलग्नादिसंयुतः ।
<>विचारितपुरो राजा स चिरं सुखमश्नुते ॥”
<>अन्यत्रापि ।
<>“राजा स्वबाहुवीर्य्याढ्यो निजनिर्म्मितवास्तु-
<>भाक् ।
<>स चिर तनुते सौख्यं स्वगृहस्थो ग्रहो यथा ॥”
<>अथ कालः ।
<>“वर्षान्तेऽभ्युदिते शुक्रे केन्द्रे सुरगुरौ शुभे ।
<>वास्तुकर्म्मसमारम्भं शुक्रचन्द्रार्कभूमिजे ॥
<>ग्रहवुक्तो यः समयः कर्त्तव्यस्तत्र वै शुभे ।
<>वास्त्वारम्भः कार्य्यः शुभसम्पत्तिकामिना
<>राज्ञा ॥”
<>इति वास्तुयुक्तौ वास्तूद्देशः ॥ * ॥
<>अन्येषां यथा । यदाह बास्तुकुण्डल्याम् ।
<>“स्वामिहस्तैश्चतुभिः स्याद्दण्डस्तेनैव मापयेत् ।
<>क्षेमो भयङ्करो भव्यः शोककृद्विजयः शुचिः ॥
<>वंशकृत् पापकारी च विकारी शोभनः शिवः ।
<>कुणपः कामदो धूम्रो धौम्यो धनहरस्तथा ॥
<>धनदः सुखकृच्चेति वाट्योऽष्टादश कीर्त्तिताः ॥”
<>तद्यथा ।
<>“आयामपरिणाहाभ्यां योऽङ्कपिण्डोऽभिजायते ।
<>ऊनविंशतिहृते मागे शेषेणैता यथाक्रमम् ॥
<>क्षेमे सर्व्वार्थसंसिद्धिर्भयकारी भयङ्करः ।
<>भव्यो भोगं प्रकुरुते शोककृद्बन्धुनाशनः ॥
<>विजयः कुरुते वृद्धिं शुचिः सर्व्वसुखं वहेत् ।
[Page4-362-b+ 52]
<>वंशकृत् कुरुते वंशं पापकारी कुलापह ॥
<>विकारी कुरुते दुःखं शोभनः शुभमावहेत् ।
<>शिवः सर्व्वार्थसिद्ध्यै स्यात् कुणपः सर्व्वनाशनः ॥
<>कामदोऽभीष्टलाभः स्यात् धूम्रो दहति सर्व्वशः ।
<>धौम्ये धर्म्ममतिः सौख्यं दुःखं धनहरे भवेत् ॥
<>धनदे धनलाभः स्यात् सुखकृत् सुखकारकः ।
<>इति प्रोक्तोऽतिसंक्षेपाद्वास्तुलक्षणसंग्रहः ॥”
<>भोजस्तु । दण्डमानं तथैव किन्तु युक्तिरन्या ।
<>स्वदशाब्दतो द्बिगुणैस्तैः शुभावह-
<>श्चतुरस्र एव नववास्तु शिष्यते ।
<>किमु लग्नदण्डमितदण्डसम्मितः
<>प्रकरोति वास्तुरतिसौख्यसम्पदम् ॥
<>ऊषरा वालुका क्लिन्ना त्रयमेतद्विनिन्दितम् ।
<>त्रिकोणो वर्त्तुलो दीर्घो यवमध्योबृहन्मुखः ॥
<>तथा डमरुरूपश्च सर्पाकारस्तथैव च ।
<>छिन्नो भिन्नो मध्यनिन्दो व्यजनाभश्चतुष्पथः ॥
<>त्रिपथो जनदोषी च वृक्षदोषी तथा परः ।
<>गजशुण्डाकृतिश्चैवोपद्रवाः परिकीर्त्तिताः ॥
<>वास्तुखण्डे महादोषा हेयास्तस्माद्विचक्षणैः ।
<>चतुरस्रः शुभो दीर्घस्तुल्यः प्रान्तः समाश्रितः ।
<>दोषैर्विहीनो विज्ञेयो वास्तुखण्डः सुखावहः ॥”
<>इति युक्तिकल्पतरौ वास्तुयुक्तिः ॥ * ॥
<>तत्र कालनिर्णयः ।
<>“वैशाखश्रावणाषाढमार्गफाल्गुनकार्त्तिकाः ।
<>सुप्रशस्ता गृहारम्भे पत्नीपुत्त्रसमृद्धिदाः ॥
<>शुक्लपक्षे भवेत् सौख्यं कृष्णे च भवते भयम् ।
<>आदित्यभौमवर्ज्जन्तु सर्व्वे वाराः शुभावहाः ॥”
<>तथान्यत्र ।
<>“पूर्णिमाद्यष्टमीं यावत् पूर्व्वास्यं वर्ज्जयेद्गृहम् ।
<>उत्तरास्यं न कुर्व्वीत नवम्यादिचतुर्द्दशीम् ॥
<>अमावास्याष्टमीं यावत् पश्चिमास्यं विवर्ज्जयेत् ॥
<>नवम्यादि तथा याम्यं यावत् शुक्लचतुर्द्दशीम् ।
<>वज्रव्याघातशूले च व्यतीपातातिगण्डयोः ॥
<>विष्कम्भगण्डयोश्चैव गृहारम्भं न कारयेत् ॥
<>आदित्यद्वयरोहिणी मृगशिरो ज्येष्ठा धनिष्ठो-
<>त्तरा
<>रेवत्याथ मघानुराधहरिभिः शुद्धैः स्वभा-
<>वादिभिः ।
<>सौम्यानां दिवसेऽथ पापरहिते योगे विरिक्ते
<>तिथौ
<>विष्टित्यक्तदिने वदन्ति मुनयो वेश्मादिकार्य्यं
<>शुमम् ॥”
<>मत्स्यपुराणेऽपि ।
<>“चन्द्रादित्यबलं लब्ध्वा लग्नं शुभनिरीक्षितम् ।
<>स्तम्भोच्छ्रायादि कर्त्तव्यमन्यत्र तु विवर्ज्जयेत् ॥
<>अश्विनी रोहिणी मूलमुत्तरात्रयमैन्दवम् ।
<>स्वातिर्हस्तानुराधा च वास्तुकर्म्मणि शस्यते ॥”
<>तथा च ।
<>“त्रिभिस्त्रिभिर्वेश्मनि कृत्तिकाद्यै-
<>रशेषपुत्त्राप्तिधनानि शोकाः ।
<>शत्रोर्भयं राजभयञ्च मृत्युः
<>सुखं प्रवासश्च नव प्रभेदाः ॥
[Page4-362-c+ 52]
<>नाशं दिशन्ति मकरालिकुलीरलग्ने
<>मेषे धटे धनुषि कर्म्मसु दीर्घसूत्रम् ।
<>कन्याझषे मिथुनके ध्रुवमर्थलाभो
<>ज्योतिर्व्विदः कलससिं हवृषेषु वृद्धिम् ॥
<>लग्नेऽर्के वज्रसम्पातः कोषहानिश्च शीतगौ ।
<>मृत्युर्वसुन्धरापुत्त्रे चन्द्रजे सुखसम्पदः ॥
<>जीवे धर्म्मार्थकामाश्च सुतोत्पत्तिश्च भार्गवे ।
<>शनैश्चरे तु दारिद्र्यं राहावस्त्रं प्रवर्त्तते ॥” * ॥
<>अथ प्रवेशकालः ।
<>“शुद्धैर्द्बादशकेन्द्रगैर्न्निधनगैः पापैस्त्रिषष्ठायगै-
<>र्ल्लग्ने केन्द्रगतेऽथवा सुरगुरौ दैतेयपूज्येऽपि वा ।
<>सर्व्वारम्भफलप्रसिद्धिरुदये राशौ च भर्त्तुः शुभे
<>स्वग्राम्यस्थिरतोदये च भवनं कार्य्यं प्रवेशोऽपि
<>वा ॥
<>पौष्णे धनिष्ठा अथ वारुणेषु
<>स्वायम्भु वर्क्षे त्रिषु चोत्तरेषु ।
<>अक्षीणचन्द्रे शुभवासरे च
<>तथा विरिक्ते च गृहप्रवेशः ॥
<>तिथिर्व्वारश्च लग्नादि समारम्भे यथोदितम् ।
<>प्रवेशेऽपि गृहस्याहुस्तथा ज्योतिर्व्विदो जनाः ॥”
<>अथ द्वारम् ।
<>“नैकद्वारं वास्तुखण्डं न चतुर्द्द्वारमारभेत् ।
<>एकद्वारं दुःशरणं चतुर्द्द्वारं दुरावरम् ॥
<>त्रिद्वारमेव नृपतेर्व्वास्तुकर्म्म प्रशस्यते ।
<>द्वे मुख्ये तत्र चान्यत् स्यादमुख्यमिति निर्णयः ॥
<>राजद्वारस्तु तत्रैको यमद्वारस्तथा परः ।
<>अपद्वारं तथान्यत् स्यादिति द्बारस्य निर्णयः ॥
<>ब्रह्मक्षत्त्रियवैश्यानां प्रागुदक्पश्चिमैः क्रमात् ।
<>मुख्यद्वारं दक्षिणस्य परं तस्यापि दक्षिणे ॥
<>बलवद्वै वैरिमुख्यं द्बारमित्यन्यसम्मतम् ।
<>राजद्वारेऽन्यभूपानां शिष्टानांवा प्रवेशयेत् ॥
<>यात्राप्रसादपर्व्वाणि राजद्वारेषु कारयेत् ।
<>यमद्वारे छिदाकर्म्म द्बिषताञ्च प्रवेशनम् ॥
<>निःसारणं मृतानाञ्च दुष्टानाञ्च निबन्धनम् ।
<>अपद्धारेऽपरोधस्य गमनागमनक्रिया ॥
<>राज्ञे विलासयात्रा च मर्म्मज्ञस्य प्रवेशनम् ॥”
<>अथ प्राचीरनिर्णयः ।
<>“मञैरभेद्या मनुजेरलङ्घ्याः
<>प्राचीरखण्डा नृपतेर्भवन्ति ॥
<>राजदण्डोन्नताः सर्व्वे प्राचीराः पृथिवीभुजः ।
<>विंशतिस्ते तु पञ्चाग्रे पार्श्वयोः पञ्च पञ्च च ॥
<>पश्चात् पञ्च च विज्ञेयाः प्राचीरा पृथिवीभुजः ।
<>सर्व्वप्रान्ते त्वावरणो नाम प्राचीर उच्यते ॥
<>प्रतिप्राकारसंस्थानं द्वारं नाभिमुखस्थितम् ।
<>तत्र जयाख्यस्य दीर्घस्य वास्तुखण्डस्य निर्णयः ॥
<>तद्यथा ।
<>“राजच्छत्रान्तरे पञ्च राजद्वारे महीपतेः ।
<>राजदण्डत्रये सार्द्धजयद्बारे प्रतिष्ठिताः ॥
<>अद्वारे राजदण्डार्थे प्राचीराः पृथिबीपतेः ।
<>एवं व्यवस्थिते स्थाने मध्यमेतद्धि तिष्ठति ॥
<>राजच्छत्रद्वयं सार्द्धमायामे जयवास्तुनि ।
<>परिणाहे पञ्च राजदण्डास्तिष्ठन्ति मध्यतः ॥
[Page4-363-a+ 52]
<>राजपट्टाभिधानेन स्थानमेतन्निगद्यते ।
<>अस्मिन् गृहं नृपः कृत्वा सुचिरं सुखमश्नुते ॥
<>अज्ञानाद् दम्भतो राजा योऽन्यत्र गृहमारभेत् ।
<>सोऽचिरात् मृत्युमाप्नोति रोगं शोकं भयं तथा ॥
<>यमदण्डोदयदण्डौ केनाहतिरुपप्लवः ।
<>ये चान्ये वास्तुदोषाः स्युः स्थाने दोषाश्च ये
<>पुनः ।
<>न स्पृश्यते राजपट्टस्तैः सर्पैर्गरुडो यथा ॥
<>द्विगुणादिरतोऽपि स्यात् क्रमाद्भङ्गादिवास्तुषु ।
<>राजछत्रमितेऽप्येवं प्राचीरे गुणदोषकौ ॥” * ॥
<>अथ जयाख्यस्य चतुरस्रस्य वास्तुखण्डनिर्णयः ।
<>“राजद्वारे हि प्राकारा राजच्छत्रान्तरे मताः ।
<>यमद्वारे सार्द्ध राजच्छत्रान्तरे च ये नृपाः ॥
<>अपद्वारे राजदण्डं जिता आरम्भिताः पुनः ।
<>अद्वारे भूपतेस्तस्य राजदण्डत्रयान्तरे ॥
<>एवं व्यवस्थिते स्थाने मध्यमे तत् प्रदृश्यते ।
<>आयामे राजच्छत्राणि चत्वारि परिणाहतः ॥
<>राजच्छत्रैकमानेन राजदण्ड उदाहृतः ।
<>अयञ्च सप्तमो भागो वास्तोर्भवति शोभनः ॥
<>अस्मिन् गृहं नृपः कृत्वा सुचिरं पाति मेदिनीम् ।
<>अस्मिन् विजयवृद्धिञ्च सौख्यञ्च समवाप्नुयात् ॥
<>यो राजा दम्भतोऽन्यत्र वेश्मारम्भं समा-
<>चरेत् ।
<>य उक्तो राजदण्डोऽयं तस्येदं स्थानपञ्चकम् ॥
<>गजो व्याघ्रश्च सिंहश्च मृगो भृङ्गो यथाक्रमम् ।
<>सिंहे सिंहासनं स्थानं व्याघ्रे स्यात् द्वारमन्दि-
<>रम् ॥
<>गजे यात्रालयं कुर्य्यात् मृगे केलिनिकेतनम् ।
<>भ्रमरेऽन्तःपुरं कुर्य्यात् क्रमेण पृथिवीपतेः ॥
<>तेन मध्यमेव सिंहासनं दीर्घस्य चतुरस्रकैः ॥”
<>तत्र भविष्योत्तरे ।
<>“मेषादिचन्द्रे जातस्य नृपतेः स्युरनुक्रमात् ।
<>द्वादशैव गृहान् वक्ष्ये तेषां लक्षणमग्रतः ॥
<>सुनन्दः सर्व्वतोभद्रो भव्यो नान्दीमुखस्तथा ।
<>विनोदश्च विलासश्च विजयो विमलस्तथा ।
<>रङ्गः केलिर्जयो वीरो द्वादशैते प्रकीर्त्तिताः ॥”
<>अथैषां लक्षणानि ।
<>“यद्यत्रैवोच्यते मानं तस्य तेनैव कल्पना ।
<>राज्ञः स्वहस्तमेकन्तु दीर्घे सर्व्वत्र निक्षिपेत् ॥
<>आयामेन सुन्दरः स्यात् राजहस्तैश्च पञ्चमिः ।
<>परिणाहे चतुर्भिश्च राजहस्तैः प्रतिष्ठितः ॥
<>अस्याधिदेवता भौमो रक्षतीदं वसुन्धरा ।
<>द्वाराणि विंशतिश्चास्य रक्तचित्रावृतानि च ॥
<>रक्तपट्टावृतो गेहः सकलार्थप्रसाधकः ।
<>अत्र स्थित्वा महीपालः सुचिरं पाति मेदि-
<>नीम् ॥”
<>दीर्घम् ५१ । प्रस्थम् ४० । इति सुन्दरः ॥ * ॥
<>“द्वौ राजहस्तावायामे परिणाहे तथैव च ।
<>इत्ययं सर्व्वतोभद्रः शुक्रश्चास्याधिदेवता ॥
<>दानवा रक्षकाश्चैव पूज्यास्ते चात्र यत्नतः ।
<>चतुर्द्दशास्य द्बाराणि कृष्णचित्रावृतानि च ॥
<>पीतपटावृतो ह्येष सर्व्वानिष्टविनाशनः ।
[Page4-363-b+ 52]
<>अत्र स्थित्वा महीपालः सर्व्वान् शत्रून् निकृ-
<>न्तति ॥”
<>दीर्घम् २१ । प्रस्थम् २० । इति सर्व्वतोभद्रः ॥ * ॥
<>“अष्टकोणो भवेद्भव्यः कोणो हस्तचतुष्टयः ।
<>राजहस्तोन्नतः कार्य्यो बुधश्चास्याधिदेवता ॥
<>रक्षका वसवश्चास्य पूज्यास्तेऽत्र प्रयत्नतः ।
<>अष्टौ द्वाराणि चास्य स्युः पीतचित्रावृतानि च ॥
<>पीतपट्टावृतो ह्येष सर्व्वानिष्टविनाशनः ।
<>अत्र स्थाता क्षितिपतिर्न रिष्टैरवमृद्यते ॥
<>राजदण्डो भवेद्दीर्घः प्रसरे राजहस्तकः ।
<>राजहस्ते राजहस्ते प्रकोष्ठां स्तत्र कारयेत् ॥
<>अयं नान्दीमुखो नाम चन्द्रश्चास्याधिदेवता ।
<>नक्षत्रलोकः पूज्योऽत्र स यस्मादस्य रक्षकः ॥
<>द्वाविंशतिस्तु द्वाराणि दोर्घे दश तथान्तरे ।
<>अन्यत्र दीर्घे एकं स्यात् प्रसरे एकमेव च ॥”
<>दीर्घद्वितये दश द्वाराणि प्रसरद्वितये एकं कृत्वा
<>द्वितयं एवं २२ द्वाराणि ।
<>“शुक्लचित्रेण सहितः शुक्लपट्टेन शोभितः ।
<>सर्व्वार्थसाधको राज्ञां लक्ष्मीविजयवर्द्धनः ॥”
<>दीर्घम् ११ । प्रस्थम् १० । इति नान्दीमुखः ॥ * ॥
<>“दीर्घे त्रयो राजहस्ताः प्रसरे द्वौ प्रतिष्ठितौ ।
<>विनोद एष द्वाराणि त्रिंशत्कोष्ठद्वयं भवेत् ॥
<>रक्तचित्रेण चित्राङ्गो रक्तवस्त्रोपगूहितः ।
<>अत्र स्थाता नरपतिर्भवेत् कीर्त्तिप्रतापवान् ॥
<>सूर्य्याधिदेवता चास्य रक्षकाः सकलग्रहाः ॥”
<>दीर्घम् ३१ । प्रस्थम् २० । इति विनोदः ॥ * ॥
<>“दीर्घेण राजदण्डार्द्धं प्रसरे राजहस्तकौ ।
<>विलास एष द्वाराणि चत्वारिंशद्बुधा विदुः ॥
<>गन्धर्व्वा रक्षकाश्चास्य प्रकोष्ठत्रितयं मवेत् ।
<>चित्रपद्मेन शङ्खेन चित्रवस्त्रेण शोभितः ॥
<>दुर्भिक्षशमनो ह्येष शस्यसम्पत्तिकारकः ।
<>तत्र स्थित्वा नरपतिः प्रचुरं सुखमश्नुते ॥”
<>दीर्घम् ५१ । प्रस्थम् २० । इति विलास-
<>गृहम् ॥ * ॥
<>“द्वादशहस्ताः प्रसरे दीर्घे द्बौ राजहस्तकौ
<>कथितौ ।
<>विजये द्वादश भवनद्वाराणि स्युर्जयप्रदान्यत्र ॥
<>सूर्य्योऽधिदेवता चास्य रक्षतीमं विहङ्गराट् ।
<>अरुणाम्भोजचित्राङ्गो अरुणाम्बरभूषितः ।
<>तत्र स्थित्वा नरपतिः कृत्स्नां शास्ति वसुन्ध-
<>राम् ॥”
<>दीर्घम् २१ । प्रस्थम् १२ ॥ * ॥
<>“आयामे राजदण्डौ द्वौ प्रसरे राजदण्डकः ।
<>शतद्वारोपसहितः प्रकोष्ठैर्द्दशभिर्युतः ॥
<>दिक्पाला रक्षकाश्चास्य कुजश्चास्याधिदेवता ।
<>नानावर्णेन चित्रेण वसनेन विभूषितः ॥
<>अत्र स्थित्वा नरपतिः सुचिरं सुखमश्नुते ।
<>यस्मिन्राज्ये प्रतिष्ठेत विमलो गृहसत्तमः ॥
<>दुर्भिक्षं नात्र जायेत नेतयोर्न च विप्लवः ।
<>न रोगो नापि शोकश्च नैवोत्पातभवन्तथा ।
<>इत्यादि गुणबाहुल्यमन्यत्र कथितं बुधैः ॥”
<>दीर्घम् २०० । प्रस्थम् १०० ॥ * ॥
[Page4-363-c+ 52]
<>“आयामपरिणाहाभ्यां राज्ञः षोडशहस्तकः ।
<>द्वाराणि षोडशैवास्य गुरुरस्याधिदेषता ॥
<>रक्षिका देवता चास्य शुक्लवस्त्रैर्विभूषणम् ।
<>अत्र स्थित्वा नरपतिः सर्व्वार्थान् मुवि
<>साधयेत् ॥”
<>दीर्घम् १७ । प्रस्थम् १६ । इति रङ्गः ॥ * ॥
<>“आयामे राजदण्डः स्यात् प्रसरे च तदर्द्धकम् ।
<>दश प्रकोष्ठा द्वाराणि शनिरस्याधिदेवता ॥
<>पिशाचा रक्षकाश्चास्य नीलवस्त्रादिभूषणम् ।
<>नाम्नायं केलिराख्यातो भयरोगविनाशनः ।
<>अत्र स्थित्वा नरपतिः सुखं विजयते रिपून् ॥”
<>दीर्घम् १०० । प्रस्थम् ५० ॥ * ॥
<>“राजहस्तेन कोणः स्यादेवं केलिश्चतुर्द्दश ।
<>चतुर्द्दशैव द्वाराणि राहुरस्याधिदेवता ॥
<>नक्तञ्चरा रक्षकास्तु नानावर्णाम्बरादिकम् ।
<>अयं जयः प्रकटितः सर्व्वत्रैव जयप्रदः ॥
<>आयामे राजहस्तः स्यात् परिणाहेऽष्टहस्तकः ।
<>नानारूपः कुटीरूपो वीरो नाम यजप्रदः ॥
<>बृहस्पतिर्देवतास्य रक्षकाश्चास्य खेचराः ।
<>विचित्रवसनोपेतः सर्व्वकामार्थदायकः ॥”
<>द्रीर्घम् ११ । प्रस्थम् ८ । इति वीरः ॥ * ॥
<>“यो यस्य गदितो वर्णस्तथा स्याच्चामरोऽपि च ।
<>राजहस्तान्तरे पञ्च चामराः स्युर्म्महीभुजाम् ॥
<>चन्द्रोऽपि दर्पणे हस्त उपरि क्रमतो न्यसेत् ।
<>पताकाध्वजयुक्ताश्च गृहरक्षक-रक्षसाम् ।
<>छत्रयुक्तं गृहं राज्ञां विज्ञेयं चक्रवर्त्तिनाम् ॥”
<>एषां नियमः परवत् ।
<>“इति द्वादशचिह्नानि गृहाणां कथितानि वै ।
<>विमृष्यैतानि नृपतिर्गृहारम्भं समाचरेत् ॥
<>इति सिंहासनस्थानमिति राष्ट्रस्य मस्तकम् ।
<>इतोऽन्ये चित्तहर्षार्थाः प्रासादाः पृथिवीभुजः ॥
<>जलयन्त्रादयो येऽन्ये तेषां नास्ति विनिश्चयः ।
<>स्वजन्मगेहसंस्थो यो नृपतिः शुभचेतनः ॥
<>स चिरं पृथिवीं शास्ति सर्व्वार्थान् साधयत्यपि ।
<>यो वा तत्परगेहस्थो दुर्म्मोहात् धरणीपतिः ॥
<>न चिरं पाति वसुधां घोरं रोगञ्च विन्दति ।
<>स्वलग्नपतिमित्रस्य गृहवारो न दुष्यति ॥” * ॥
<>परञ्च ।
<>“हीरकस्य विशुद्धस्य ब्रह्मजातेर्म्महाद्युतेः ।
<>सूर्य्याङ्गस्पर्शमात्रेण वमतो दीप्तिमच्छिखाः ।
<>गृहाग्रे धारयेद्राजा तद्बज्रं वज्रवारणम् ॥”
<>वात्स्यस्तु ।
<>“गृहेषु मणिविन्यासो विज्ञेयो न च दण्डवत् ।
<>विशुद्धहीरकन्यासो विधेयः सदनोपरि ।
<>तेन सर्व्वाणि नश्यन्ति अरिष्टानि मही-
<>भुजाम् ॥”
<>भोजोऽपि ।
<>“वास्तुखण्डोऽब्जरूपः स्यात्यथार्थैर्नामभिः स्वकैः ।
<>यमद्वारात् समारभ्य यावदद्वारमिष्यते ॥”
<>तद्यथा, --
<>“मृत्युर्भयः स्थिरश्चण्डो धनं विभव एव च ।
<>वीरस्तापश्च इत्यष्टौ वास्तुभागा यथाक्रमम् ॥
[Page4-364-a+ 52]
<>यमनैरृततोयेशवायुयक्षेशशङ्कराः ।
<>इन्द्रो वह्निरिति प्रोक्ता विभागानामघीश्वराः ॥
<>मृत्यौ कारालयं कुर्य्यात् भयस्थाने च पत्तयः ।
<>स्थिरे सहचरान् रक्षेत् चण्डे वाजिगजादयः ॥
<>धने धान्यादिकं रक्षेव् विभवे कोषरक्षणम् ।
<>राजपट्टे भवेद्वीरो तापे कश्चिन्नरालयम् ।
<>प्राचीरप्रतिभागान्ते इति भोजस्य सम्मतम् ॥”
<>इति युक्तिकल्पतरौ राजगृहयुक्तिः ॥ * ॥
<>“वास्तुमानेन नियमो गृहमाणेन निर्णयः ॥”
<>तत्र वास्तुप्लवलक्षणम् ।
<>“पूर्व्वप्लवो वृद्धिकरो धनदश्चोत्तरप्लवः ।
<>दक्षिण्यो मृत्युदो वास्तुर्द्धनहा पश्चिमप्लवः ॥
<>कोणे रेखाद्वयं कृत्वा मध्ये रेखाद्वयं तथा ।
<>ऐशानकोणतो रेखा दक्षिणाद्यैर्ध्वजास्तथा ॥
<>नाचामरो नामणिश्च नापताकापि नाध्वजः ।
<>नाकुम्भादिर्नावितानो ना चित्रो नातिचित्रधृक् ॥
<>नात्युच्चो नातिनीचो वा नाप्रकीर्णप्रकीर्णकः ।
<>ना धातुर्नागवाक्षश्च न चैकानेकद्बारभाक ॥
<>नियमोऽस्तु महीन्द्राणां सर्व्वसम्पत्तिहेतवे ॥”
<>इति राजगृहयुक्तिः ॥ * ॥
<>अन्येषान्तु यथा वास्तुमानेन नियमः ।
<>“ध्वजो धूमस्तथा सिंहः श्वा वृषो गर्द्दभो गजः ।
<>काक इत्येष गदितो वास्तुस्थानस्य निर्णयः ।
<>अयुग्मे सुखसम्पत्तिर्युग्मञ्च विपदास्पदम् ॥”
<>एवमन्यत्रापि ।
<>“ध्वजे विभूतिर्विपदश्च धूमे
<>सिंहे विभोगः शुनि सर्व्वनरशः ।
<>वृषे सुखं गर्द्दभतो विनाशो
<>गजे धनं काकपदे च मृत्युः ॥
<>कोणरेखा कोणशुचिः सुखसम्पत्तिनाशिनी ।
<>पूर्व्वपश्चिमतो दण्ड उदयाख्यः सुखावहः ॥
<>दक्षिणोत्तरतो दण्डो वंशहा यमदण्डकः ।
<>गृहाणि पातयेद्धीमानेषां दण्डव्यधान्तरे ॥ * ॥
<>एका चेद्दक्षिणे शाला द्वे च दक्षिणपश्चिमे ।
<>तिस्रश्चेत् पूर्व्वतो हीनाश्चतुःशालं सुखावहम् ॥
<>पश्चिमास्यं ध्वजे वेश्म सिंहे तूदङ्मुखं शुभम् ।
<>पूर्व्वालयं धृषस्थाने दक्षिणाभिमुखं गजे ॥
<>पदाघातः परिखाघातः पथाघातस्तथैव च ।
<>जलदोषो वृक्षदोषो दोषा इत्येवमादयः ॥
<>गच्छतां पदतालस्य श्रवणं यदि वेश्मनि ।
<>पदाघातो नाम दोषः पुत्त्रपौत्त्रधनाषहः ॥
<>परिखादण्डयोर्घातो वास्तुनोः प्रतिवेशिनोः ।
<>परिखाघातो नाम दोषः कुलवीर्य्यधनापहः ॥
<>पथाघातो नाम दोष आघातो वास्तुनः पथः ।
<>स हन्ति भोगं वंशञ्च तस्य भेदमतः शृणु ॥
<>एकमार्गं सुखं कुर्य्यात् द्विपथं कुलवर्द्धनम् ।
<>त्रिपथं कुलनाशाय सर्व्वनाशश्चतुष्पथे ॥
<>स्ववाट्यां परवाट्याञ्च यस्तिष्ठति जलाशयः ।
<>तद्दोषो जलदोषः स्यात् स हन्ति कुलसम्पदः ॥
<>ऋद्धिमानसुखैश्वर्य्यमृत्युक्लेशभयामयाः ।
<>एते जलाशये दोषाः पूर्व्वादिदिक्षु च क्रमात् ॥
<>स्ववास्तुवृक्षतो दोषः कुलसम्पत्तिनाशवः ।
[Page4-364-b+ 52]
<>वर्ज्जयेत् पूर्व्वतोऽश्वत्थं प्लक्षं दक्षिणतस्तया ॥
<>ऐशान्यां रक्तपुष्पञ्च आग्नेय्यां क्षीरिणस्तथा ।
<>यत्र तत्र स्थिता वृक्षा विल्वदाडिमकेशराः ।
<>पनसा नारिकेलाश्च शुभं कुर्व्वन्ति निश्चयम् ।
<>निशा नीली पलाशश्च चिञ्चा श्वेतापराजिता ।
<>कोविदारश्च सर्व्वत्र सर्व्वं निघ्नन्ति मङ्गलम् ॥ * ॥
<>गृहपातनमिच्छन्ति नागस्य स्वपने क्रगात् ।
<>पूर्व्वादिषु शिरः कृत्वा नागः शेते त्रिभि-
<>स्त्रिभिः ।
<>भाद्राद्यैर्व्वामपार्श्वेन तस्य क्रोडे गृहं शुभम् ॥”
<>तत्र प्रमाणम् ।
<>“स्वामिहस्तप्रमाणेन ज्येष्ठपत्नीकरेण वा ।
<>गृहाभ्यन्तरसंस्थानं मापयेदभितो नरः ॥” * ॥
<>तत्र सामान्यलक्षणम् ।
<>“गृहभूमिसमाहतपिण्डपदं
<>वसुलोचनरन्ध्रगजैर्गुणितम् ।
<>रबिभूधरत्रिंशद्योगहृतं
<>भवनाय व्ययस्थितिऋक्षपदम् ॥
<>एकाशीतिगुणे हस्ते द्विबाणैकहते च ते ।
<>षडिन्दुयुग्मसम्भक्ते पिण्डः स्यात् सर्व्वबेश्मनः ॥”
<>तद्यथा ।
<>“ध्वजादिगेहसंस्थाने गृहमानं शुभावहम् ।
<>दीर्घे भानुः परीणाहे सप्त चैवाङ्गुलिद्वयम् ॥
<>इदं पुत्त्रफलं गेहं वृषस्थानेऽप्युदीरितम् ।
<>दीर्घे षट्प्रसरे पञ्च चतस्रोऽङ्गुलयोऽपि च ॥
<>इदं पुत्त्रफलं गेहं गजस्थाने प्रकीर्त्तितम् ।
<>दीर्घे त्रयोदश भुजाङ्गुलयश्चैकविंशतिः ॥
<>प्रसरेऽष्टौ सुखफलं गजस्थाने गृहं विदुः ।
<>इति द्वादशकं प्रोक्तं गृहाणां सर्व्वसंमतम् ।
<>एवं गृहं समाचर्य्य गृहस्थः शुभमिच्छति ॥” * ॥
<>भोजस्तु ।
<>“आयामपरिणाहाभ्यां योऽङ्कपिण्डो विजायते ।
<>येन केनापि चाङ्केन शोधनीयः स इष्यते ॥
<>एकद्बिपञ्चसप्तानि शुभान्यन्यानि चान्यथा ।
<>आयामपरिणाहाभ्यां सार्द्धद्वादशहस्तकम् ॥
<>एतत्तु मङ्गलं नाम गृहं सुखविवर्द्ध नम् ।
<>आयामपरिणाहाभ्यां सार्द्धहस्तचतुर्द्दश ॥
<>इदं कमलकं नाम गृहं सम्पत्तिकारकम् ।
<>आयामपरिणाहाभ्यां सार्द्धहस्तास्तु षोडश ।
<>इदं हि सर्व्वतोभद्रं स्वामिनः सुखकारकम् ॥
<>आयामपरिणाहाभ्यां सार्द्धाष्टादशहस्तकम् ।
<>कल्याणनाम वेश्मेदं धनधान्यसुखप्रदम् ॥
<>आयामपरिणाहाभ्यां सार्द्धविंशतिहस्तकम् ।
<>इदं हि सुखदं नाम भर्त्तुः सुखविवर्द्धनम् ॥
<>मया यदिदमुद्दिष्टं गृहपञ्चकमद्भुतम् ।
<>न तेषु स्थाननियमः सर्व्वेष्वेतानि कारयेत् ॥
<>स्थानं मानञ्च दोषाश्च ये प्रोक्तास्तु मया क्रमात् ।
<>तद्विचार्य्य गृहं कृत्वा गृहस्थः सुखमश्नुते ॥
<>अज्ञानादथ मोहाद्वा योऽन्यथा गृहमाचरेत् ।
<>स विषीदति नश्येत तस्य कीर्त्तिः कुलं बलम् ॥
<>प्राचीराणां न नियमो गृहस्थानाञ्च विद्यते ।
<>यथावास्तु यथाशक्ति प्राचीरानचयेद्गृही ॥
[Page4-364-c+ 52]
<>गृहरोधो यथा न स्यात् तथा प्राचीरकल्पना ॥”
<>इति युक्तिकल्पतरौ गृहयुक्तिः ॥ * ॥
<>अथ वास्तुयागप्रमाणम् । लैङ्गे ।
<>चतुःषष्टिपदं वास्तु सर्व्वदेवगृहं प्रति ।
<>एकाशीतिपदं वास्तु मानुषं प्रति सिद्धिदम् ॥
<>अग्रतः शोधयेद्वास्तुभूमिं यस्य पुरोदिताम् ।
<>चतुर्हस्तं द्विहस्तं वा जलान्तं वापि शोध्य च ॥
<>सुसमञ्च तदा कृत्वा सदार्च्चनं ततो भवेत् ॥”
<>पुरोदितां ब्राह्मणादिभेदेन प्रशस्तत्वेनोपपादि-
<>ताम् ॥ * ॥ तथा च मत्स्यपुराणम् ।
<>“अरत्निमात्रे गर्त्ते वै अनुलिप्ते च सर्व्वशः ।
<>घृतमामशरावस्थं कृत्वा वर्त्तिचतुष्टयम् ॥
<>ज्वालयेत्तु परीक्षार्थं पूर्व्वं तत् सर्व्वदिङ्मुखम् ।
<>दीप्त्या पूर्व्वादि गृह्णीयात् वास्तूनामनुपूर्व्वशः ॥
<>वास्तुः समृद्धिको नाम दीप्यते सर्व्वतो हि यः ।
<>शुभदः सर्व्ववर्णानां प्रासादेषु गृहेषु च ॥”
<>वास्तुकर्त्तुररत्निमात्रे गर्त्ते तत्रैव स्थापिते आम-
<>शरावे पूर्व्वादिक्रमेण वर्त्तिचतुष्टयं कृत्वा गव्य-
<>घृतेनापूर्य्य वर्त्तिचतुष्टयं प्रज्वालयेत् । तत्र
<>प्राच्यां दीपशिखाया उज्ज्वलत्वे तद्बास्तु ब्राह्म-
<>णस्य प्रशस्तम् । एवं दक्षिणादिदिशि शिखाया-
<>स्तथात्वे क्षत्त्रियादेः । सर्व्वशिखासमत्वे सर्व्व-
<>वर्णानां स वास्तुदेशः प्रशस्तः । जलान्तमिति
<>तु मत्स्यपुराणपरिभाषितं प्रासादपरम् ॥ * ॥
<>तथा च मात्स्ये ।
<>“पुरुषाधःस्थितं शल्यं न गृहे दोषदं भवेत् ।
<>प्रासादे दोषदं शल्यं भवेद्यावज्जलान्तिकम् ॥
<>प्रासादभवनादीनां निवेशं विस्तराद्बद ।
<>कुर्य्यात् केन विधानेन कश्च वास्तुरुदाहृतः ॥”
<>इत्युपक्रम्य वाप्यादीनामभिधानादादिपदात्
<>कूपादयो गृह्यन्ते । प्रासादेऽप्येवमेव स्यात् कूप-
<>वापीषु चैव हि । इत्यभिधानाच्च कूपादावपि ॥
<>वास्तुपुरुषश्च ।
<>“कश्यपस्य गृहिणी तु सिंहिका
<>राहुवास्तुतनयावजीजनत् ।
<>पूर्व्वजो हरिनिकृत्तकन्धरो
<>दैवतैरवरजो निपानितः ॥”
<>तथा ।
<>“चैत्रे व्याधिमवाप्नोति यो गृहं कारयेन्नरः ।
<>वैशाखे धनरत्नानि ज्यैष्ठे मृत्युमवाप्नुवात् ॥
<>आषाढे भृत्यरत्नानि पशुवर्ज्जमवाप्नुयात् ।
<>श्रावणे मित्रलाभस्तु हानिर्भाद्रपदे तथा ॥
<>आश्विने पत्नीनाशः स्यात् कार्त्तिके धनधान्य-
<>कम् ।
<>मार्गशीर्षे तथा भक्तं पौषे तस्करतो मवम् ॥
<>माधे चाग्निभयं विद्यात् काञ्चनं फाल्गुने
<>सुतान् ।
<>शुक्लपक्षे भवेत् सौख्यं कृष्णे तस्करतो भयम् ॥
<>अश्विनी रोहिणी मूलमुत्तरात्रयमैन्दवम् ।
<>स्वाती हस्तानुराधा च गृहारम्भे प्रशस्यते ॥
<>आदित्यभौमवर्ज्जन्तु सर्व्वे वाराः शुभावहाः ।
<>वज्रव्याघातशूले च व्यतीपातातिगण्डयोः ॥
[Page4-365-a+ 52]
<>विष्कम्भगण्डपरिघवर्ज्जं योगेषु कारयेत् ।
<>श्वेतमैत्रेयगान्धर्व्वेष्वभिजिद्रौहिणेऽपि च ॥
<>तथा विजयसावित्रे मुहूर्त्ते गृहमारभेत् ।
<>चन्द्रादित्यबलं लग्नं तथा शुभनिरीक्षितम् ।
<>प्रासादेऽप्येवमेव स्यात् कूपवापीषु चैव हि ॥”
<>ऐन्दवं मृगशिरः ॥ * ॥ मुहूर्त्ते संवर्त्तः ।
<>“रौद्रः श्वेतश्च मैत्रेयस्तथा शानकटः स्मृतः ।
<>सावित्रश्च जयन्तश्च गान्धर्व्वः कुतपस्तथा ॥
<>रौहिणश्च विरिञ्चिश्च विजयो नैरृतस्तथा ।
<>माहेन्द्रो वारुणश्चैव वटः पञ्चदश स्मृताः ॥”
<>तेन द्बितीयतृतीयसप्तमाष्टमनवमैकादशपञ्चमा-
<>न्यतममुहूर्त्ते श्वेतादौ वास्तुकर्म्म कुर्य्यात् ।
<>चैत्रादिफलन्तु नरगृहे देवगृहे तु प्रतिष्ठाकाल-
<>वशात् तत्कालपरिग्रहः ॥ * ॥ तथा च कल्प-
<>तरौ देवीपुराणम् ।
<>“यस्य देवस्य यः कालः प्रतिष्ठाध्वजरोपणे ।
<>गर्त्तापूरशिलान्यासे शुभदस्तस्य पूजितः ॥”
<>यस्य देवस्य प्रतिष्ठाध्वजरोपणे यः कालः शुभ-
<>दस्तस्य गर्त्तापूरशिलान्यासे गृहारम्भे स कालः
<>पूजित इति ॥ * ॥ प्रतिष्ठाकालश्च मात्स्ये ।
<>“चैत्रे वा फाल्गुने वापि ज्यैष्ठे वा माधवे तथा ।
<>माघे वा सर्व्वदेवानां प्रतिष्ठा शुभदा भवेत् ॥
<>प्राप्य पक्षं शुभं शुक्लमतीते चोत्तरायणे ।
<>पञ्चमी च द्बितीया च तृतीया सप्तमी तथा ॥
<>दशमी पौर्णमासी च तथा श्रेष्ठा त्रयोदशी ।
<>आसु प्रतिष्ठा विधिवत् कृता बहुफला भवेत् ॥”
<>प्रतिष्ठासमुच्चये ।
<>“माघे वा फाल्गुने वापि चैत्रवैशाखयोरषि ।
<>ज्यैष्ठाषाढकयोर्व्वापि प्रतिष्ठा शुभदा भबेत् ॥”
<>कल्पतरौ देरीपुराणम् ।
<>“महिषासुरहन्त्र्याश्च प्रतिष्ठा दक्षिणायने ॥”
<>ज्योतिषे ।
<>“गुरोभृगोरस्तबाल्य वार्द्धके सिंहगे गुरौ ।
<>गुर्व्वादित्ये दशाहे तु वक्रिजीवाष्टविंशके ॥
<>पूर्व्वराशावनायातातिचारिगुरुवत्सरे ।
<>प्राग्राशिगन्तृजीवस्य चातिचारे त्रिपक्षके ॥
<>कम्पाद्यद्भतसप्ताहे नीचस्थेज्ये मलिम्लुचे ।
<>पौषादिकचतुर्म्मासे चरणाङ्कितवर्षणे ॥
<>एकेनाह्ना चैकदिने द्बितीयेन दिनत्रये ।
<>तृतीयेन तु सप्ताहे माङ्गल्यानि विवर्जयेत् ॥
<>व्रतारम्भप्रतिष्ठे च गृहारम्भप्रवेशने ।
<>प्रतिष्ठारम्भणे देवकूपादेः परिवर्जयेत् ॥” * ॥
<>स्मृतिसागरे ।
<>“उल्कापाते च भूकम्पे अकालवषगर्जिते ।
<>वज्रकेतूद्गमोत्पाते ग्रहणे चन्द्रसूर्य्ययोः ॥
<>प्रयाणन्तु त्यजेत् शूद्रः सप्तरात्रमतः परम् ।
<>ब्राह्मणः क्षत्त्रियो वैश्यस्त्यजेत् कर्म्म त्रिरा-
<>त्रकम् ॥
<>शूद्रस्त्यक्त्वा चैकरात्रं ततः कर्म्म समाचरेत् ॥”
<>पराशरः ।
<>“प्रयाणे सप्तरात्रन्तु त्रिरात्रं व्रतबन्धने ।
<>एकरात्रं परित्यज्य कुर्य्यात् पाणिग्रहं ग्रहे ॥”
[Page4-365-b+ 52]
<>मत्स्यपुराणे ।
<>“नवग्रहमखं कृत्वा ततः कर्म्म समाचरेत् ।
<>अन्यथा फलदं पुंसां न काम्यं जायते क्वचित् ॥”
<>नव्यवर्द्धमानधृतवचनम् ।
<>“पितृभ्यो वृद्धये वृद्धिश्राद्धं दत्त्वा सदक्षिणम् ।
<>क्रूरभूतबलिञ्चैव संपूज्य वास्तुदेवताः ॥”
<>एकादिने वास्तुयागगृहोत्सर्गयोः करणे सकृदेव
<>वृद्धिश्राद्धं करणीयम् ।
<>“गणशः क्रियमाणे तु मातृभ्यः पूजनं सकृत् ।
<>सकृदेव भवेत् श्राद्धमादौ न पृथगादिषु ॥”
<>इति छन्दोगपरिशिष्टात् ॥
<>मात्स्ये ।
<>“ऊहापोहार्थतत्त्वज्ञो वास्तुशास्त्रस्य पारगः ।
<>आचार्य्यश्च भवेन्नित्यं सर्व्वदा दोषवर्जितः ॥”
<>देवीपुराणम् ।
<>“प्रासादे च चतुःषष्टिरेकाशीतिपदं गृहे ।
<>चतुरस्रीकृते क्षेत्रे चाष्टधा नवधा कृते ॥
<>कोणे रेखास्ततो दत्त्वा नव भागान् प्रकल्पयेत् ।
<>ईशः कोणार्द्धतो ज्ञेयः पर्जन्यः पदसंस्थितः ॥
<>द्विपदस्थो जयन्तश्च शक्रः स्यादेककोष्ठगः ।
<>भास्करश्च पदो ज्ञेयो द्विपदः सत्य उच्यते ॥
<>भृशः पदस्थो ज्ञातव्यो व्योम चैव पदार्द्ध कम् ।
<>हुताशनः पदार्द्धे तु पूषा च पदसंस्थितः ॥
<>वितथा द्बिपदो ज्ञेयः पदैकस्थो गृहक्षतः ।
<>वैवस्वतः पदकस्थो गन्धर्व्वो द्विपदस्थितः ॥
<>भृङ्गश्चैकपदो ज्ञेयो मृगश्चार्द्ध पदस्थितः ।
<>पितरोऽर्द्ध पदे ज्ञेयाः पदे दौवारिकस्तथा ॥
<>सुग्रीवो हि पदे ज्ञेयः पदस्थः पुष्पदन्तकः ।
<>पयसां पतिरेकस्थोऽसुरो द्विपदसंस्थितः ॥
<>शोषश्चैकपदो ज्ञेयः पापोऽर्द्धपद उच्यते ।
<>रोगश्चार्द्धपदो ज्ञेयो नागश्चापि पदे स्थितः ॥
<>द्विपदे विश्वकर्स्मा तु भल्लाटः पदसंस्थितः ।
<>यज्ञेश्वरः पदो ज्ञेयो नागराड्द्विपदस्थितः ॥
<>पादस्था श्रीर्महादेवी दितिश्चार्द्धपदस्थिता ।
<>आपान्तपादसंस्थः स्यादापवत्सः पदस्थितः ॥
<>चतुष्पदस्थो विज्ञेयश्चार्य्यमा मध्यपूर्व्वगः ।
<>सावित्रस्तु पदो ज्ञेयः सावित्री पदसंस्थिता ॥
<>ततो विवस्वान् विज्ञेयश्चतुष्कैर्मध्यसंस्थितः ॥
<>इन्द्रश्चेन्द्रात्मजश्चोभावेकैकपदसंस्थितौ ॥
<>मित्रश्चतुष्पदश्चैव पश्चिमे च व्यवस्थितः ।
<>रुद्रश्चैकपदो ज्ञेयो राजयक्ष्मा पदस्थितः ॥
<>धराधरश्च विज्ञेय उत्तरे च चतुष्पदे ।
<>चतुष्पदश्चतुर्हस्तो मध्ये ज्ञेयः प्रजापतिः ॥
<>देवतानुचरा बाह्ये सर्व्वे चान्तस्तथासुराः ।
<>एवं प्रगृह्य कोष्ठानि रजसापूर्य्य देशिकः ।
<>एतेषामेव देवानां बलिं दद्यात्तु कामिकम् ॥”
<>रजसेति पञ्चवर्णरजोभिः । तथा च शारदा-
<>याम् ।
<>“उक्तानामपि देवानां पदान्यापूर्य्य पञ्चभिः ।
<>रजोभिस्तैर्यथोक्तेभ्यः पायसान्नैर्बर्लिं हरेत् ॥”
<>तथा ।
<>“पीतं हरिद्राचूर्णं स्यात् सितं तण्डुलसम्भवम् ।
[Page4-365-c+ 52]
<>कुसुम्भचूर्णमरुणं कृष्णं दग्धपुलाकजम् ।
<>विल्वादिपत्रजं श्याममित्युक्तं वर्णपञ्चकम् ॥”
<>स्यात् पुलाकस्तुच्छधान्ये इत्यमरोक्तेः तुच्छं
<>अपकृष्टम् ।
<>“पूज्या मण्डलबाह्ये तु पूर्व्वाग्नय्यादिकक्रमात् ।
<>स्कन्दश्चैव विदारी च अर्य्यमा पूतना तथा ।
<>जम्भका पापराक्षस्यौ पिलिपिञ्जश्चरक्यपि ॥”
<>मण्डलकरणासामर्थ्ये शालग्रामसमीपे सर्व्वे
<>पूज्याः ।
<>“शालग्रामशिलारूपी यत्र तिष्ठति केशवः ।
<>तत्र देवासुरा यक्षा भुवनानि चतुर्द्दश ॥”
<>इति पद्मपुराणवचनात् ॥
<>तत्रावाहनविसर्ज्जने न स्तः ।
<>“शालग्रामे स्थावरे च नावाहनविसर्ज्जने ॥”
<>इति वचनात् ॥
<>तदसम्भवे घटादिजले । प्रतिमास्थानेष्वप्सु
<>आवाहनविसर्ज्जनवर्ज्जम् । इति बौधायन-
<>वचनात् ॥ * ॥ एषां विशेषबलिर्मत्स्यपुराणदेवी-
<>पुराणाभ्यामुक्तोऽपीदानीन्तनैर्न व्यवह्नियते ।
<>इति न लिखितः । किन्तु मत्स्यपुराणोक्तपायस-
<>बलिर्दीयते । तथा च ।
<>“पायसं वापि दातव्यं स्वनाम्ना सर्व्वतः क्रमात् ।
<>नमस्कारेण मन्त्रेण प्रणवाद्येन सर्व्वतः ॥”
<>अतएव प्रागुक्तशारदावाक्ये पायसमात्रमुक्तं
<>तेन एष पायसबलिः ओँ ईशानाय नमः ।
<>इत्यादिना प्रयोगः । न च वाचस्पतिमिश्रोक्त-
<>ममुकदेवतायै एष पायसबलिर्नम इत्यादि
<>प्रणवादिनमस्कारान्तस्वनामरूपमन्त्रमध्ये देय-
<>प्रवेशस्यायुक्तत्वात् । तथा च ब्रह्मपुराणम् ।
<>“ओँकारादिसमायुक्तं नमस्कारान्तकीर्त्तितम् ।
<>स्वनाम सर्व्वसत्त्वानां मन्त्र इत्यभिधीयते ॥”
<>इति देवीपुराणम् ॥
<>“एवं भूतगणानान्तु वलिर्देयस्तु कामिकः ।
<>एतान् प्रपूजयेद्देवान् कुशपुष्पाक्षतैर्ब्बुधः ॥
<>एवं प्रपूजिता देवाः शान्तिपुष्टिप्रदा नृणाम् ।
<>अपूजिता विनिघ्नन्ति कारकं स्थापकं तथा ।
<>एतान् प्रपूजयेद्देवान् कुशपुष्पाक्षतैस्तथा ॥”
<>अत्र पूजाया नित्यत्वात् वक्ष्यमाणमत्स्यपुराण-
<>वचने होमानन्तरं वलिदानाच्च वलेः काम्यत्वात्
<>पूजा होमानन्तरं वलिदानाचारः । तथा च ।
<>“ब्रह्मस्थाने तथा कुर्य्याद्वासुदेवस्य पूजनम् ।
<>श्रियाश्च पूजनं कुर्य्याद्वासुदेवगणस्य च ॥
<>गन्धार्घ्यपुष्पनैवेद्यधूपाद्यैः सुरसत्तम ।
<>ततः संपूजयेत् तस्मिन् सर्व्वलोकधरां महीम् ॥
<>सुरूपां प्रमदारूपां दिव्याभरणभूषिताम् ।
<>ध्यात्वा तामर्च्चयेद्देवीं परितुष्टां स्मिताननाम् ॥
<>ततः स्वनाममन्त्रेण सर्व्वदेवमयं हरिम् ।
<>ध्यात्वा समर्च्चयेत्तत्र यजेद्वास्तुनरं परम् ॥
<>ब्रह्मस्थाने ततो विद्वान् कुर्य्यादाधारमक्षतैः ।
<>तस्मिन् संस्थापयेत् कुम्भं वर्द्धन्या सह पूरितम् ॥
<>हैमं वा राजतं पात्रं मृण्मयं वा दृढं शुभम् ।
<>सर्व्वबीजौषधीयुक्तं सुवर्णरजतान्वितम् ॥
[Page4-366-a+ 52]
<>ब्रह्मस्थाने ततो मन्त्री कलसं स्थाप्य पूजयेत् ।
<>तस्मिंश्चतुर्म्मुखं देवं प्राजेशं मन्त्रविग्रहम् ॥
<>गन्धैः पुष्पैश्च धूपैश्च नैवेद्यैः सुमनोहरैः ।
<>ततो मण्डलबाह्ये तु प्रतीच्यां प्राङ्मुखः स्थितः ॥
<>आचार्य्यो गृह्य सम्भारं ब्रह्मादींस्तर्पयेत् सुरान् ।
<>प्राजेशं तर्पयेद्विद्वान् आहुतीनां शतेन च ॥
<>इतरान् दशभिर्देवानाहुतिभिः प्रतर्पयेत् ।
<>ततः प्रणम्य विज्ञाप्य कृत्वा वै स्वस्तिवाचनम् ॥
<>प्रगृह्य कर्करीं सम्यङ्मण्डलान्तःप्रदक्षिणम् ।
<>सूत्रमार्गेण देवेन तोयधारेण कारयेत् ॥
<>पूर्व्ववत् तेन मार्गेण सप्तबीजानि वापयेत् ।
<>आरम्भं तेन मार्गेण तस्य खातस्य कारयेत् ॥
<>ततो गर्त्तं खनेन्मध्ये हस्तमानप्रमाणतः ।
<>चतुरङ्गुलमात्रं तदधः खन्यात् सुसम्मितम् ॥
<>गोमयेन प्रलिप्याथ चन्दनेन विलेपितम् ।
<>मध्ये दत्त्वा तु पुष्पाणि शुक्लान्यक्षतमेव च ॥
<>आचार्य्यः प्राङ्मुखोभूत्वा ध्यायेद्देवं चतुर्म्मुखम् ।
<>तूर्य्यमङ्गलघोषेण ब्रह्मघोषरवेण च ॥
<>अर्घ्यं दद्यात् सुरश्रेष्ठ कुम्भतोयेन मन्त्रवित् ।
<>प्रगृह्य कर्करीं तान्तु तत् खातं पूजयेज्जलैः ॥
<>सर्व्वरत्नसमायुक्तैर्विमलैश्च सुगन्धिभिः ।
<>तस्मिन् पुष्पाणि शुक्लानि प्रक्षिपेदोमिति स्मरन् ॥
<>तदावर्त्तं परीक्षेत दधिभक्तान्वितं क्षिपेत् ।
<>शुभं स्याद्दक्षिणावर्त्तेऽशुभं वामे भवेत्ततः ॥
<>बीजैः शालियवादीनां गर्त्तं तं पूरयेत्ततः ।
<>क्षेत्रजाभिः पवित्राभिर्मृद्भिर्गत्तं प्रपूरयेत् ॥
<>एवं निष्पाद्य विधिना वास्तुयागं सुरोत्तम ।
<>सुवर्णं गाञ्च वस्त्रञ्च आचार्य्याय निवेदयेत् ॥”
<>इतरानीशादीन् होमस्तु प्रणवादिस्वाहान्त-
<>तत्तन्नामभिः । तथा च विष्णुधर्म्मोत्तरे ।
<>“एकैकां देवतां राम समुद्दिश्य यथाबिधि ।
<>चतुर्थ्यन्तेन धर्म्मज्ञो नाम्ना च प्रणवादिना ।
<>होमद्रव्यमथैकैकं शतसङ्ख्यन्तु होमयेत् ॥”
<>शतसङ्ख्यमिति पूर्व्वोक्तवचनानुसारेण वास्तु-
<>यागेतरपरम् । स्मृतिः ।
<>“स्वाहावसाने जुहुयात् ध्यायन् वै मन्त्रदेव-
<>ताम् ॥”
<>होमदक्षिणासम्प्रदानमाह छन्दोगपरिशिष्टम् ।
<>“ब्रह्मणे दक्षिणा देया यत्र या परिकीर्त्तिता ।
<>कर्म्मान्तेऽनुच्यमानायां पूर्णपात्रादिका भवेत् ॥
<>विदध्याद्धौत्रमन्यश्चेद्दक्षिणार्द्ध हरो भवेत् ।
<>स्वयञ्चेदुभयं कुर्य्यादन्यस्मै प्रतिपादयेत् ॥”
<>अन्यो यजमानभिन्नः । उभयं ब्रह्मकर्म्म होतृ-
<>कर्म्म च । उपसंहारे वास्तुयागमिति श्रुतेः
<>सङ्कल्पवाक्ये तेनैवोल्लेखमाचरन्ति । अत्र
<>मिलितामिलितदक्षिणादानात् फलतार-
<>तम्यम् ॥ * ॥ मात्स्ये ।
<>“ततः सर्व्वौषधिस्नानं यजमानस्य कारयेत् ॥”
<>देवीपुराणम् ।
<>“कालज्ञस्थपती पूज्यौ वैष्णवान् शक्तितोऽर्च्चयेत् ।
<>ब्राह्मणान् भोजयित्वा तु नृत्यगीतादि कारयेत् ॥
<>प्रासादं कारयेद्बिद्बान् गृहं वापि मनोहरम् ।
[Page4-366-b+ 52]
<>कार्य्यस्तु पञ्चभिर्व्विल्वैर्व्विल्वबीजैरथापि वा ।
<>होमान्ते भक्ष्यभोज्यैश्च वास्तुयागे बलिं हरेत् ॥”
<>इति मत्स्यपुराणे होमान्ते बलिविधानात्
<>अत्रापि होमं कृत्वा बल्यादिप्रागुदितसर्व्वकर्म्म-
<>करणाचारः ॥ * ॥ अत्र प्रजापतिनामाग्निः ।
<>“प्रतिष्ठायां लोहितश्च वास्तुयागे प्रजापतिः ।
<>जलाशयप्रतिष्ठायां वरुणः समुदाहृतः ॥”
<>इति मत्स्यसूक्तवचनात् । एकाशीतिपदवास्तु-
<>यागे मत्स्यपुराणम् । भूम्यधिकारे ।
<>“पञ्चगव्यौषधिजलैः परीक्षित्वा तु सेचयेत् ।
<>एकाशीतिपदं कृत्वा रेखाभिः कनकेन तु ॥
<>पश्चाल्लेप्येन चालिप्य सूत्रेणालोड्य सर्व्वतः ।
<>दश पूर्व्वायता रेखा दश चैवोत्तरायताः ।
<>सर्व्ववास्तुविभागे तु विज्ञेया नवधा नव ॥”
<>पञ्चगव्यमन्त्रमाह शङ्खः ।
<>“गायत्त्र्यादाय गोमूत्रं गन्धद्वारेति गोमयम् ।
<>आप्यायस्वेति च क्षीरं दधिक्राव्नेति वै दधि ।
<>तेजोऽसीति घृतञ्चैव देवस्यत्वा कुशोदकम् ॥”
<>ओषधीराह कात्यायनः ।
<>“व्रीहयः शालयो मुद्गा गोधूमाः सर्षपास्तिलाः ।
<>यवाश्चौषधयः सप्त विपदो घ्नन्ति धारिताः ॥”
<>व्रीहिः शरत्पक्वधान्यं षष्टिकाख्यम् । शालयो
<>हैमन्तिकाः । दशेति वास्तुमण्डलवायव्ये उप-
<>विश्य पूर्व्वाभिमुखो गुरुः उत्तरत आरभ्य दश-
<>रेखाः प्राङ्मुखीर्यथादक्षिणं कुर्य्यात् । एवं
<>नैरृत्यामुपविश्य पश्चिमतः पूर्व्वापरगा दशो-
<>त्तरायता रेखाः कुर्य्यात् कनकशलाकादिना ।
<>रुद्रयामले तासां नामानि ।
<>“शान्ता यशोवती कान्ता विशाला प्राण-
<>वाहिनी ।
<>शची सुमनसा नन्दा सुभद्रा सुरथा तथा ॥”
<>इत्याद्या दश रेखाः ॥
<>“हिरण्या सुव्रता लक्ष्मीर्विभूतिर्विमला प्रिया ।
<>जया कला विशोका च इडा संज्ञा दशो-
<>त्तराः ॥”
<>इत्यन्तदश रेखाः ॥
<>“एकाशीतिपदं कृत्वा वास्तुकृत् सर्व्ववास्तुषु ।
<>पदस्थान् पूजयेद्देवान् त्रिंशत् पञ्चदशैव तु ॥
<>द्बात्रिंशद्बाह्यतः पूज्याः पूज्याश्चान्तस्त्रयोदश ।
<>नामतस्तानि वक्ष्यामि स्थानानि च निबोध मे ॥
<>ईशानकोणादिषु तान् पूजयेच्च विधानतः ।
<>शिखी चैवाथ पर्जन्यो जयन्तः कुलिशायुधः ॥
<>सूर्य्यः सत्यो भृशश्चैव आकाशो वायुरेव च ।
<>पूषा च वितथश्चैव गृहक्षतयमावुभौ ॥
<>गन्धर्व्वो भृङ्गराजश्च मृगः पितृगणस्तथा ।
<>दौवारिकोऽथ सुग्रीवः पुष्पदन्तो जलाधिपः ॥
<>असुरः शोषपापौ च रोगोऽहिर्मुख्य एव च ।
<>भल्लाटः सोमसर्पौ च अदितिश्च दितिस्तथा ॥
<>बहिर्द्वात्रिंशदेते च तदन्तश्चतुरः शृणु ।
<>ईशानादिचतुष्कोणसं स्थितान् पूजयेद्बुधः ॥
<>आपश्चैवाथ सावित्र्यो जयो रुद्रस्तथैव च ।
<>मध्ये नवपदे ब्रह्मा तस्याष्टौ च स्रमीपगाः ॥
[Page4-366-c+ 52]
<>सर्व्वानेकान्तरान् विद्यात् पूर्व्वाद्यान्नामतः शृणु ।
<>अर्य्यमा सविता चैव विवस्वान् विबुधाधिपः ॥
<>मित्रोऽथ राजयक्ष्मा च तथा पृथ्वीधरः क्रमात् ।
<>अष्टमश्चापवत्सश्च परितो ब्रह्मणः स्मृताः ॥
<>आपश्चैवापवत्सश्च पर्जन्योऽग्निर्दितिस्तथा ।
<>पादिकानाञ्च वर्गोऽयमेवं कोणेषु शेषतः ॥
<>तन्मध्ये तु बहिर्विंशद्द्विपदास्ते तु सर्व्वतः ।
<>अर्य्यमा च विवस्वांश्च मित्रः पृथ्वीधरस्तथा ।
<>ब्रह्मणः परितो दिक्षु त्रिपदास्ते तु सर्व्वतः ॥”
<>एवमिति यथा ईशानकोणे कोष्ठचतुष्टये अन्त-
<>स्थितैककोष्ठसहिते देवतापञ्चकमेवमाग्नेयादि-
<>कोणेष्वपीत्यर्थः । दिक्षु पूर्व्वादिदिक्षु ॥ * ॥
<>“वंशानिदानीं वक्ष्यामि बहूनपि पृथक् पृथक् ।
<>वायुं यावत् तथा रोगात् पितृभ्यः शिखिनं
<>पुनः ॥
<>मुख्याद्भृशमथो शोषाद्वितथं यावदेव तु ।
<>सुग्रीवाददितिं यावद्भृङ्गाज्जयन्तमेव च ॥
<>एते वंशाः समाख्याताः क्वचिज्जठर एव च ।
<>एतेषां चैव सम्पातः पदमध्ये समस्तथा ॥
<>मर्म्म चैतत् समाख्यातं त्रिशूलं कोणगं च यत् ।
<>स्तम्भन्यासेषु वर्ज्यानि तुलाविधिषु सर्व्वदा ॥
<>कीलोच्छिष्टोपघातानि वर्ज्जयेत् यत्नतो नरः ।
<>सर्व्वत्र वास्तुनिर्द्दिष्टः पितृवैश्वानरायतः ॥
<>मूर्द्धन्यग्निः समाविष्टो मुखे चापः समाश्रितः ।
<>पृथ्वीधरोऽर्य्यमा चैव स्तनयोस्तावधिष्ठितौ ॥
<>वक्षःस्थले चापवत्सः पूजनीयस्तथा बुधैः ।
<>नेत्रयोर्दितिपर्ज्जन्यौ श्रोत्रे दितिजयन्तकौ ॥
<>सर्पेन्द्रा वंशसंस्थौ च पूजनीयौ प्रयत्नतः ।
<>सोमसूर्य्यादयस्तद्बद्बाह्वोः पञ्च च पञ्च च ॥
<>रुद्रश्च राजयक्ष्मा च वामहस्तसमाश्रितौ ।
<>सावित्रः सविता तद्वद्धस्तं दक्षिणमाश्रितौ ॥
<>विवस्वानथ मित्रश्च जठरे संव्यवस्थितौ ।
<>पूषा च पापयक्ष्मा च हस्तयोर्म्मणिबन्धके ॥
<>तथैवासुरशेषौ च वामपार्श्वे समाश्रितौ ।
<>पार्श्वे तु दक्षिणे तद्वद्वितथः सगृहक्षतः ॥
<>उर्व्वोर्यमाम्बुपौ ज्ञेयौ जान्वोर्गन्धर्व्वपुष्पकौ ।
<>जङ्घयोर्भृङ्गसुग्रीवौ कट्यां दौवारिको मृगः ॥
<>जयः शक्रस्तथा मेढ्रे पादयोः पितरस्तथा ।
<>मध्ये नवपदो ब्रह्मा हृदये स तु पूज्यते ॥
<>चरकीञ्च विदारीञ्च पूतनां पापराक्षसीम् ।
<>ईशाग्नयादिकोणेषु मण्डलाद्बाह्यतो यजेत् ॥”
<>पितृभ्य इति पितृगणादारभ्य वह्निं यावत् यो
<>वंशः प्रसारितस्तद्वदायतो वास्तुपूरुषः । अम्बुपो
<>वरुणः । पुष्पकः पुष्पदन्तः । तथा ।
<>“प्रदक्षिणन्तु कुर्व्वीत वास्तोः पदविलेखनम् ।”
<>कोष्ठानां लिखनं प्रदक्षिणं कार्य्यम् । तथा ।
<>“तर्जनी मध्यमा चैव तथाङ्गुष्ठश्च दक्षिणः ।
<>प्रबालरत्नकनकं फलपुष्पाक्षतोदकम् ।
<>सर्व्वञ्च वामभागेषु शस्तं पदविलेखने ॥” * ॥
<>तथा ।
<>“वास्तौ परीक्षिते सम्यग्वास्तुदेहे विचक्षणः ।
<>वास्तू पशमनं कुर्य्यात् समिद्भिर्बलिकर्म्मणा ॥
[Page4-367-a+ 52]
<>जीर्णोद्धारे तथोद्याने तथा गृहनिवेशने ।
<>द्वाराभिवर्द्धने तद्वत् प्रासादेषु गृहेषु च ॥
<>वास्तूपशमनं कुर्य्यात् पूर्व्वमेव विचक्षणः ।
<>एकाशीतिपदं लेख्यं लेखकैर्वास्तुपिष्टकैः ।
<>होमस्त्रिमेखले कार्य्यः कुण्डे हस्तप्रमाणके ॥”
<>विश्वकर्म्मा ।
<>“खाताधिके भवेद्रोगी हीने धेनुधनक्षयः ।
<>वक्रकुण्डे तु सन्तापो मरणं छिन्नमेखले ॥
<>मेखलारहिते शोको ह्यधिके वित्तसंक्षयः ।
<>भार्य्याविनाशकं कुण्डं प्रोक्तं योन्या विना कृतम् ।
<>अपत्यध्वंसनं प्रोक्तं कुण्डं यत् कण्ठवर्ज्जितम् ॥”
<>वशिष्ठसंहितायाम् ।
<>“तस्मात् सम्यक् परीक्ष्यैवं कर्त्तव्यं शुभवेदिकम् ।”
<>एवंविधकुण्डासम्भवे क्रियासारः ।
<>“कुण्डमेवंविधं न स्यात् स्थण्डिलं वा समा-
<>श्रयेत् ॥”
<>मत्स्यपुराणम् ।
<>“यवैः कृष्णतिलैस्तद्बत् समिद्भिः क्षीरसम्भवैः ।
<>पालाशैः खादिरैरापामार्गोडुम्बरसम्भवैः ॥
<>कुशदूर्व्वामयैर्व्वापि मधुसर्पिःसमन्वितैः ।
<>कार्य्यस्तु पञ्चभिर्विल्वैर्विल्वबीजैरथापि वा ।
<>होमान्ते भक्ष्यभोज्यैश्च वास्तुदेशे वलिं हरेत् ॥”
<>अत्र होमे मन्त्रानाह विष्णुधर्म्मोत्तरम् ।
<>“वास्तोष्पतेन मन्त्रेण यजेच्च गृहदेवताम् ।”
<>वास्तोष्पतेन वास्तोष्पतिदैवतेन पञ्चमन्त्रेण ।
<>वलिद्रव्यञ्च पायसं प्रागेव लिखितम् ॥ * ॥
<>ब्रह्मस्थाने ततः कुर्य्याद्वासुदेवस्य पूजन-
<>मित्यादि । सुवर्णं गां वस्त्रयुगमाचार्य्याय निवे-
<>दयेत् । इत्यन्तमत्रापि बोध्यम् कल्पतरौ मत्स्य-
<>पुराणम् ।
<>“ततः सर्व्वौषधिस्नानं यजमानस्य कारयेत् ।
<>द्विजांश्च पूजयेद्भक्त्या ये चान्ये गृहमागताः ॥
<>एतद्बास्तूपशमनं कृत्वा कर्म्म समाचरेत् ।
<>प्रासादभवनोद्यानप्रारम्भे परिवर्त्तने ॥
<>पुरवेश्मप्रवेशेषु सर्व्वदोषापनुत्तये ।
<>इति वास्तूपशमनं कृत्वा सूत्रेण वेष्टयेत् ॥”
<>इति मत्स्यपूराणे उपक्रमोपसंहारयोर्वास्तूप-
<>शमनत्वेनाभिधानात् वास्तूपशमनं कर्म्मणो
<>नामधेयं इति तेनैवोल्लेखः सर्व्वदोषापनुत्तये
<>इति श्रुतेश्च वास्तुसर्व्वदोषापनोदनं फलं संकल्पे
<>तु तदुल्लेखः कार्य्यः । एतत्तु प्रारम्भप्रवेशान्य-
<>तरस्मिन्नवश्यं कर्त्तव्यम् । आवश्यकत्वे प्रमाणं
<>प्रागेवोक्तम् । इति श्रीरघुनन्दनभट्टाचार्य्यविर-
<>चितं वास्तुयागतत्त्वं समाप्तम् ॥
<LEND>
