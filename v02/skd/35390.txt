<L>35390<pc>5-051<k1>शारीरं<k2>शारीरं
शारीरं¦, क्ली, वृषः । (शरीरे भवः । शरीर +
अण् ।) शरीरजाते, त्रि । इति मेदिनी ॥ * ॥
शारीरदण्डो यथा, --
“दिग्दण्डं प्रथमं कुर्य्यात् वाग्दण्डं तदनन्तरम् ।
तृतीयं धनदण्डञ्च वधदण्डमतः परमिति ॥”
वधदण्डोऽपि शारीरो ब्राह्मण्यव्यतिरिक्तानाम् ।
इति मिताक्षरायां व्यवहारकाण्डम् ॥ * ॥
शारीरदुःखं यथा, --
“आध्यात्मिको वै द्विविधः शारीरो मानम्ब-
स्तथा ।
शारीरो बहुभिर्भेदैर्भिद्यते श्रूयताञ्च सः ॥
शिरोरोगप्रतिश्यायज्वरशूलभगन्दरैः ।
गुल्मार्शश्वयथुश्वासच्छर्द्यादिभिरनेकधा ॥
तथाक्षिरोगातीसारकुष्ठाङ्गामयसंज्ञकैः ।
भिद्यते देहजस्तापो मानसं श्रोतुमर्हसि ॥
कामक्रोधभयद्बेषलोभमोहविषादजः ।
[Page5-052-a+ 52]
शोकासूयापमानेर्ष्यामात्सर्य्यादिभयस्तथा ॥
मानसोऽपि द्विजश्रेष्ठ तापो भवति नैकधा ।
इत्येवमादिभिर्भेदैस्तापो ह्याध्यात्मिकः स्मृतः ॥
दुःखं सहस्रशो भेदैर्भिद्यते मुनिसत्तम ।
सुकुमारतनुर्गर्भे जन्तुर्ब्बहुमलावृते ॥
उल्वसंवेष्टितो भुग्नपृष्ठग्रीवातिसंहतिः ।
अत्यम्लकटुतीक्ष्णोष्णलवणैर्मातृभोजनैः ॥
अतितापिभिरत्यर्थं वर्द्धमानातिवेदनः ।
प्रसारणाकुञ्चनादौ नाङ्गानां प्रभुरात्मनः ॥
शकृन्मूत्रमहापङ्कशायी सर्व्वत्र पीडितः ।
निरुच्छ्वासः सचैतन्यः स्मरन् जन्मशतान्यथ ॥
आस्ते गर्भेऽतिदुःखेन निजकर्म्मनिबन्धनः ।
जायमानः पुरीषासृङ्मूत्रशुक्राविलाननः ॥
प्रजापत्येन वातेन पीड्यमानास्थिबन्धनः ।
अधोमुखो वै ह्रियते प्रवलैः सूतिमारुतैः ॥
क्लेशैर्निष्क्रान्तिमाप्नोति जठरान्मातुरातुरः ।
मूर्च्छामवाप्य महतीं संस्पृष्टो बाह्यवायुना ॥
विज्ञानं भ्रंशमाप्नोति जातश्च मुनिसत्तम ।
कण्टकैरिव तुन्नाङ्गः क्रकचैरिव दारितः ॥
पूतिव्रणान्निपतितो धरण्यां क्रमिको यथा ।
कण्डूयनेऽपि वाशक्तः परिवर्त्तेऽप्यनीश्वरः ॥
स्नानपानादिकाहारमप्याप्नोति परेच्छया ।
अशुचिः स्रस्तरे सुप्तः कीटदंशादिभिस्तथा ॥
भक्ष्यमाणोऽपि नैवैषां समर्थो विनिवारणे ।
जन्मदुःखान्यनेकानि जन्मनोऽनन्तराणि च ॥
बालभावे यदाप्नोति आधिभौतादिकानि च ।
अज्ञानतमसाच्छन्नो मूढान्तःकरणो नरः ॥
न जानाति कुतः कोऽहं क्व वा गन्ता किमा-
त्मकः ॥”
इति विष्णुपुराणे ६ अंशे ५ अध्यायः ॥ * ॥
अथातः शरीरसंख्याव्याकरणं शारीरं व्याख्या-
स्यामः । शुक्रशोणितं गर्भाशयस्थमात्मप्रकृति-
विकारसंमूर्च्छितं गर्भ इत्युच्यते । तच्च चेतना-
वस्थितं वायुर्व्विभजति । तेज एनं पचति ।
आपः क्लेदयन्ति । पृथिवी संहन्ति । आकाशं
विवर्द्धयति । एवं विवर्द्धितः स यदा हस्तपाद-
जिह्वाघ्राणकर्णनितम्बादिभिरङ्गैरुपेतस्तदा श-
रीरमिति संज्ञां लभते । तच्च षडङ्गं शाखा-
चतस्नो मध्यं पञ्चमं षष्ठं शिर इति ॥ * ॥ अतः
परं प्रत्यङ्गानि कथ्यन्ते । मस्तकोदरपृष्ठनाभि-
ललाटनासाचिवुकवस्तिग्रीवा इत्येता एकैकाः ।
कर्णनेत्रनासाभ्रूशङ्खांसगण्डकक्षस्तनवृषणपार्श्व-
स्फिक्जानुबाहूरुप्रभृतयो द्वे द्वे । विंशतिरङ्गु-
लयः । स्रोतांसि च वक्ष्यमाणानि । एष प्रत्यङ्ग-
विभाग उक्तः ॥ * ॥ तस्य पुनः संख्यानम् । त्वचः
कला धातवो मला दोषा यकृत्प्लीहानौ फुप्-
फुस उण्डुको हृदयमाशया अन्त्राणि वृक्कौ
स्रोतांसि कण्डरा जालानि कूर्च्चा रज्जवः सेवन्यः
संघाताः सीमन्ता अस्थीनि सन्धयः स्नायवः
पेश्यो मर्म्माणि सिरा धमन्यो योगवहानि
स्रोतांसि च ॥ * ॥ त्वचः सप्त । कलाः सप्त ।
आशयाः सप्त । धातवः सप्त । सप्त शिरा-
[Page5-052-b+ 52]
शतानि । पञ्च पेशीशतानि । नव स्नायुशतानि ।
त्रीण्यस्थिशतानि । द्वे दशोत्तरे सन्धिशते । सप्तो-
त्तरं मर्म्मशतम् । चतुर्विंशतिर्धमन्यः । त्रयो
दोषास्त्रयो मलाः । नव स्रोतांसि इति
समासः ॥ * ॥ विस्तारोऽत ऊर्द्ध्वम् । त्वचोऽभि-
हिताः कला धातवो मला दोषा यकृत्प्लीहानौ
फुप्फुस उण्डुको हृदयं वृक्कौ च ॥ * ॥ आश-
यास्तु वाताशयः पित्ताशयः श्लेष्माशयो रक्ता-
शय आमाशयः पक्वाशयो मूत्राशयः स्त्रीणां
गर्भाशयोऽष्टम इति ॥ * ॥ सार्द्धत्रिव्यामान्यन्त्राणि
पुंसां स्त्रीणामर्द्धव्यामहीनानि । श्रवणनयन-
वदनघ्राणगुदमेढ्राणि नव स्रोतांसि नराणां
बहिर्मुखान्येतान्येव स्त्रीणामपराणि च त्रीणि
द्वेस्तनयोरधस्ताद्रक्तवहञ्च ॥ * ॥ षोडश कण्डराः ।
तासाञ्चतस्रः पादयोस्तावत्यो हस्तग्रीवापृष्ठेषु ।
तत्र हस्तपादगतानां कण्डराणां नखाः प्ररोहाः ।
ग्रीवाहृदयनिबन्धिनीनां अधोभागगतानां मेढ्रं
श्रोणिपृष्ठनिबन्धिनीनां अधोभागगतानां विम्बः ।
मूर्द्धोरुवक्षोऽक्षपिण्डादीनाञ्च मांससिरास्नाय्व-
स्थिजालानि प्रत्येकं चत्वारि चत्वारि । तानि
मणिबन्धगुल्फसंश्रितानि परस्परनिबद्धानि
परस्परसंश्लिष्टानि परस्परगवाक्षितानि चेति ।
यैर्गवाक्षितमिदं शरीरम् ॥ * ॥ षट् कूर्च्चास्ते
हस्तपादग्रीवामेढ्रेषु । हस्तयोर्द्वौ पादयोर्द्बौ
ग्रीवामेढ्रयोरेकैकः । महत्यो मांसरज्जवश्चतस्रः
पृष्ठवंशमुभयतः पेशीनिबन्धनार्थं द्वे बाह्ये
आभ्यन्तरे च द्वे ॥ * ॥ सप्त सेवन्यः । शिरसि
विभक्ताः पञ्च जिह्वासेफसोरेकैका ताः परि-
हर्त्तव्याः शस्त्रेण ॥ * ॥ चतुर्द्दशास्थ्नां संघाताः ।
तेषां त्रयो गुल्फजानुवङ्क्षणेषु । एतेनेतरसक्थि-
बाहू च व्याख्यातौ । त्रिकशिरसोरेकैकः ॥ * ॥
चतुर्द्दशैव सीमन्ताः । ते चास्थिसंघातवद्गण-
नीया यतस्तैर्युक्ता अस्थिसंघाताः । ये ह्युक्ताः
संघातास्तु खल्वष्टादशैकेषाम् ॥ * ॥ त्रीणि स
षष्ठान्यस्थिशतानि वेदवादिनो भाषन्ते । शल्य-
तन्त्रे तु त्रीण्येव शतानि । तेषां सविंशमस्थि-
शतं शाखासु । सप्तदशोत्तरं शतं श्रोणिपार्श्व-
पृष्ठोदरोरःसु । ग्रीवां प्रत्यूर्द्ध्वं त्रिषष्टिः । एव-
मस्थ्नां त्रीणि शतानि पूर्य्यन्ते । एकैकस्यान्तु
पादाङ्गुल्यां त्रीणि त्रीणि तानि पञ्चदश । तल-
कूर्च्चगुल्फसंश्रितानि दश । पार्ष्ण्यामेकम् ।
जङ्घायां द्बे । जानुन्येकम् । एकमूराविति ।
त्रिंशदेवमेकस्मिन् सक्थ्नि भवन्ति । एतेनेतर-
सक्थिबाहू च व्याख्यातौ । श्रोण्यां पञ्च तेषां
गुदभगनितम्बेषु चत्वारि । त्रिकसंश्रितमेकम् ।
पार्श्वे षट्त्रिंशदेवमेकस्मिन् द्वितीयेऽप्येवम् ।
पृष्ठे त्रिंशत् । अष्टावुरसि । द्वे अक्षकसंज्ञे ।
ग्रीवायां नवकम् । कण्ठनाड्यां चत्वारि । द्बे
हन्वोः । दन्ता द्बात्रिंशत् । नासायां त्रीणि ।
एकं तालुनि । गण्डकर्णशङ्खेष्वेकैकम् । षट्-
शिरसि । एतानि पञ्चविधानि भवन्ति । तद्-
यथा । कपालरुचकतरुणबलयनलकसंज्ञानि ।
[Page5-052-c+ 52]
तेषां जानुनितम्बांसगण्डतालुशङ्खशिरःसु कपा-
लानि । दशनास्तु रुचकानि । घ्राणकर्ण-
ग्रीवाक्षिकोषेषु तरुणानि । पाणिपादपार्श्व-
पृष्ठोदरोरःसु बलयानि । शेषाणि नलक-
संज्ञानि ॥ * ॥ भवन्ति चात्र ।
“अभ्यन्तरगतैः सारैर्यथा तिष्ठन्ति भूरुहाः ।
अस्थिसारैस्तथा देहा ध्रियन्ते देहिनां ध्रुवम् ॥
तस्माच्चिरविनष्टेषु त्वङ्मांसेषु शरीरिणाम् ।
अस्थीनि न विनश्यन्ति साराण्येतानि देहि-
नाम् ॥
मांसान्यत्र निबद्धानि शिराभिः स्नायुभिस्तथा ।
अस्थीन्यालम्बनं कृत्वा न शीर्य्यन्ते पतन्ति वा ॥”
सन्धयस्तु द्विविधाश्चेष्टावन्तः स्थिराश्च ।
“शाखासु हन्वोः कट्याञ्च चेष्टावन्तस्तु सन्धयः ।
शेषास्तु सन्धयः सर्व्वे विज्ञेया हि स्थिरा बुधैः ॥”
संख्यातस्तु दशोत्तरे द्वे शते । तेषां शाखा-
स्वष्टषष्टिरेकोनषष्टिः कोष्ठे । ग्रीवां प्रत्यूर्द्ध्वं
त्र्यशीतिः । एकैकस्यां पादाङ्गुल्यां त्रयस्त्रयो
द्वावङ्गुष्ठे ते चतुर्द्दश । जानुगुल्फवङ्क्षणेष्वेकैकः ।
एवं सप्तदशैकस्मिन् सक्थ्नि भवन्ति । एते-
नेतरसक्थिबाहू च व्याख्यातौ । त्रयः कटी-
कपालेषु । चतुर्व्विंशतिः पृष्ठवंशे । तावन्त एव
पार्श्वयोः । उरस्यष्टौ । तावन्त एव ग्रीवायाम् ।
त्रयः कण्ठे । नाडीषु हृदयक्लोमनिबद्धास्वष्टा-
दश । दन्तपरिमाणा दन्तमूलेषु । एकः काक-
लके नासायाञ्च । द्वौ वर्त्ममण्डलजौ नेत्राश्रयौ ।
गण्डकर्णशङ्खेष्वेकैकः । द्वौ हनुसन्धी । द्बावु-
परिष्टाद्भ्रुवोः शङ्खयोश्च । पञ्च शिरःकपा-
लेषु । एको मूर्द्ध्नि ॥ * ॥ त एते सन्धयो-
ऽष्टविधाः । कोरोदूखलसामुद्गप्रतरतुन्नसेवनी-
वायसतुण्डमण्डलशङ्खावर्त्ताः । तेषामङ्गुलिमणि-
बन्धगुल्फजानुकूर्परेषु कोराः सन्धयः । कक्षा-
वङ्क्षणदशनेषूदूखलाः । अंसपीठगुदभगनितम्बेषु
सामुद्गाः । ग्रीवापृष्ठवंशयोः प्रतराः । शिरः-
कटीकपालेषु तुन्नसेवनी । हन्वोरुभयतस्तु
वायसतुण्डाः । कण्ठहृदयनेत्रक्लोमनाडीषु
मण्डलाः । श्रोत्रशृङ्गाटकेषु शङ्खावर्त्ताः ।
“तेषां नामभिरेवाकृतयः प्रायेण व्याख्याताः ।
अस्थ्नान्तु सन्धयो ह्येते केवलाः परिकीर्त्तिताः ।
पेशास्नायुशिराणान्तु सन्धिसंख्या न विद्यते ॥”
नवस्नायुशतानि । तासां शाखासु षट् शतानि ।
द्बे शते त्रिंशच्च कोष्ठे । ग्रीवां प्रत्यूर्द्ध्वं सप्ततिः ।
एकैकस्यान्तु पादाङ्गुल्यां षट् निचितास्ता-
स्त्रिंशत् । तावत्य एव तलकूर्च्चगुल्फेषु । तावत्य
एव जंघायाम् । दशा जानुनि । चत्वारिंश-
दूरौ । दश वङ्क्षणे । शतमध्यर्द्धमेवमेकस्मिन्
सक्थ्नि भवन्ति । एतेनेतरसक्थिबाहू च
व्याख्यातौ । षष्टिः कट्याम् । अशीतिःपृष्ठे ।
पार्श्वयोः षष्टिः । उरसि त्रिंशत् । षट्त्रिंशत्
ग्रीवायाम् । मूर्द्ध्नि चतुस्त्रिंशत् । एवं नव-
स्नायुशतानि व्याख्यातानि ॥ * ॥ भवन्ति चात्र ।
“स्नायुश्चतुर्विधा विद्यात्तास्तु सर्व्वा निबोध मे ।
[Page5-053-a+ 52]
प्रतानवत्यो वृत्ताश्च पृथ्व्यश्च शुषिरास्तथा ॥
प्रतानवत्यः शाखासु सर्व्वसन्धिषु चाप्यथ ।
वृत्तास्तु कण्डराः सर्व्वा विज्ञेयाः कुशलैरिह ॥
आमपक्वाशयान्तेषु वस्तौ च शुषिराः खलु ।
पार्श्वोरसि तथा पृष्ठे पृथुलाश्च शिरस्यथ ॥
नौर्यथा फलकास्तीर्णा बन्धनैर्ब्बहुभिर्युता ।
भारक्षमा भवेदप्सु नृयुक्ता सुसमाहिता ॥
एवमेव शरीरेऽस्मिन् यावन्तः सन्धयः स्मृताः ।
स्नायुभिर्ब्बहुभिर्बद्धास्तेन भारसहा नराः ॥
न ह्यस्थीनि न वा पेश्यो न शिरा न च सन्धयः ।
व्यापादितास्तथा हन्युर्यथा स्नायुः शरीरिणम् ॥
यः स्नायूः प्रविजानाति वाह्याश्चाभ्यन्तरा-
स्तथा ।
स गूढं शल्यमाहर्त्तुं देहाच्छक्नोति देहि-
नाम् ॥” * ॥
पञ्च पेशीशतानि भवन्ति । तासां चत्वारि
शतानि शाखासु । कोष्ठे षट्षष्टिः । ग्रीवां
प्रत्यूर्द्ध्वञ्चतुस्त्रिंशत् । एकैकस्यान्तु पादाङ्गुल्यां
तिस्रस्तिस्रस्ताः पञ्चदश । दश प्रपदे । पादो-
परि कूर्च्चसन्निविष्टास्तावत्य एव । दश गुल्फ-
तलयोः । गुल्फजान्वन्तरे विंशतिः । पञ्च
जानुनि । विंशतिरूरौ । दश वङ्क्षणे । शतमेव-
मेकस्मिन् सक्थ्नि भवन्ति । एते नेतरसक्थि-
बाहू च व्याख्यातौ । तिस्रः पायौ । एका
मेढ्रे । सेवन्यां चापरा । द्बे वृषणयोः । स्फिचोः
पञ्च पञ्च । द्बे वस्तिशिरसि । पञ्चोदरे ।
नाभ्यामेका । पृष्ठोर्द्ध्वसंनिविष्टाः पञ्च पञ्च
दीर्घाः । षट् पार्श्वयोः । दश वक्षसि । अक्ष-
कांसौ प्रति समन्तात् सप्त । द्वे हृदयामाश-
ययोः । षट् यकृत्प्लीहोण्डुकेषु । ग्रीवाया-
ञ्चतस्रः । अष्टौ हन्वोः । एकैका काकलकगलयोः ।
द्वे तालुनि । एका जिह्वायाम् । ओष्ठयोर्द्वे ।
घोणायां द्बे । द्वे नेत्रयोः । गण्डयोश्चतस्रः ।
कर्णयोर्द्वे । चतस्रो ललाटे । एका शिरसी-
त्येवमेतानि पञ्च पेशीशतानि ॥ * ॥
“सिरास्राय्वस्थिपर्व्वाणि सन्धयश्च शरीरिणाम् ।
पेशीभिः संवृतान्यत्र बलवन्ति भवन्त्वतः ॥”
स्त्रीणान्तु विंशतिरधिका । दश तासां स्तनयो-
रेकैकस्मिन् । पञ्च पञ्च यौवने तासां परिवृद्धिः ।
अपत्यपथे चतस्रस्तासां प्रसृतेऽभ्यन्तरतो द्वे
मुखाश्रिते वाह्ये च प्रवृत्ते द्वे । गर्भच्छिद्र-
संश्रितास्तिस्रः । शुक्रार्त्तवप्रवेशिन्यस्तिस्र एव ।
पित्तपक्वाशयमध्ये गर्भाशयो यत्र गर्भस्तिष्ठति ।
तासां बहलपेलवस्थूलाणुपृथुवृत्तह्रस्वदीर्घस्थिर-
मृदुश्लक्ष्णकर्कशभावाः सन्ध्यस्थिसिरास्नायु-
प्रच्छादका यथादेशं स्वभावतः एव भवन्ति ॥ * ॥
भवति चात्र ।
“पुंसां पेश्यः पुरस्ताद्याः प्रोक्ता लक्षण-
मुष्कजाः ।
स्त्रीणामावृत्य तिष्ठन्ति फलमन्तर्गतं हि ताः ॥”
मर्म्मसिरा धमनीस्रोतसामन्यत्र प्रविभागः ॥ * ॥
“शङ्खनाभ्याकृतिर्योनिः स्त्र्यावर्त्ता सा प्रकीर्त्तिता ।
[Page5-053-b+ 52]
तस्यास्तृतीये त्वावर्त्ते गर्भशय्या प्रतिष्ठिता ॥
यथा रोहितमत्स्यस्य मुखं भवति रूपतः ।
तत्संस्थानां तथारूपां गर्भशय्यां विदुर्ब्बुधाः ॥
आभुग्नोऽभिमुखः शेते गर्भो गर्भाशये स्त्रियाः ।
स योनिं शिरसा याति स्वभावात् प्रसवं प्रति ॥
त्वक्पर्य्यन्तस्य देहस्य योऽयमङ्गविनिश्चयः ।
शल्यज्ञानादृते नैष वर्ण्यतेऽङ्गेषु केषुचित् ॥
तस्मान्निःसंशयं ज्ञानं हर्त्ता शल्यस्य वाञ्छता ।
शोधयित्वा मृतं सम्यक् द्रष्टव्योऽङ्गविनिश्चयः ॥
प्रत्यक्षतो हि यद्दृष्टं शास्त्रदृष्टञ्च यद्भवेत् ।
समासतस्तदुभयं भूयो ज्ञानविवर्द्धनम् ॥
तस्मात् समस्तगात्रमविषोपहतं अदीर्घव्याधि-
पीडितमवर्षशतिकं निःसृष्टान्त्रपुरीषं पुरुष-
मवहन्त्यामापगायां निबद्धं पञ्जरस्थं मुञ्ज-
वल्कलकुशशणादीनामन्यतमेनावेष्टिताङ्गं अप्र-
काशे देशे कोययेत् । सम्यक्प्रकुथितञ्चोद्धृत्य
ततो देहं सप्तरात्रादुशीरबालवेणुवल्कलकूची-
नामन्यतमेन शनैः शनैरवधर्षयंस्त्वगादीन्
सर्व्वानेव बाह्याभ्यन्तराङ्गप्रत्यङ्गविशेषान् यथो-
क्तान् लक्षयेच्चक्षुषा । श्लोकौ चात्र भवतः ।
“न शक्यश्चक्षुषा द्रष्टुं देहे सूक्ष्मतमो विभुः ।
दृश्यते ज्ञानचक्षुर्भिस्तपश्चक्षुर्भिरेव च ॥
शरीरे चैव शास्त्रे च दृष्टार्थः स्याद्विशारदः ।
दृष्टश्रुताभ्यां सन्देहमवापो ह्याचरेत् क्रियाः ॥”
षष्ठोऽध्यायः ।
अथातः प्रत्येकमर्म्मनिर्देशं शारीरं व्याख्या-
स्यामः । सप्तोत्तरं मर्म्मशतम् । तानि मर्म्माणि
पञ्चात्मकानि । तद्यथा । मांसमर्म्माणि ।
सिरामर्म्माणि स्नायुमर्म्माणि । अस्थिमर्म्माणि ।
सन्धिमर्म्माणि चेति । न खलु मांससिरा-
स्नाय्वस्थिसन्धिव्यतिरेकेणान्यानि मर्म्माणि
भवन्ति यस्मान्नोपलभ्यन्ते । तत्रेकादश मांस-
मर्म्माणि । एकचत्वारिंशत् शिरामर्म्माणि ।
सप्तविंशतिः स्नायुमर्म्माणि । अष्टावस्थि-
मर्म्माणि । विशतिः सन्धिमर्म्माणि । तदेतत्
सप्तोत्तरं मर्म्मशतम् ॥ * ॥ तेषामेकादशैकस्मिन्
सक्थ्नि भवन्ति । एतेनेतरसक्थिबाहू च
व्याख्यातौ । उदरोरसोर्द्वादश । चतुर्दश पृष्ठे ।
ग्रीवां प्रत्यूर्द्ध्वं सप्तत्रिंशत् । तत्र सक्थिमर्म्माणि
क्षिप्रतलहृदयकूर्च्चकूर्च्चशिरोगुल्फेन्द्रवस्तिजान्वा-
ण्युर्व्वीलोहिताक्षाणि विटपञ्चेति । एतेनेतर-
सक्थि व्याख्यातम् ॥ * ॥ उदरोरसोस्तु । गुद-
वस्तिनाभिहृदयस्तनमूलस्तनरोहितापलापान्य-
पस्तम्भौ चेति । पृष्ठमर्म्माणि तु कटीकतरुण-
कुकुन्दर-नितम्बपार्श्वसन्धिबृहत्यंसफलकान्यंसौ
चेति । बाहुमर्म्मणि तु क्षिप्रतलहृदयकूर्च्चकूर्च्च-
शिरोमणिबन्धेन्द्रवस्तिकुर्पराण्युर्घीलोहिताक्षाणि
कक्षधरञ्चेति । एतेनेतरो बाहुर्व्याख्यातः ।
जत्रूर्द्ध्वं मर्म्माणि । चतस्रो धमन्योऽष्टौ मातृकाः ।
द्वे कृकाटिके । द्वे विधुरे । द्वौ फणौ । द्बाव-
पाङ्गौ । द्बावावर्त्तौ । द्वावुत्क्षेपौ । द्बौ शङ्खा-
वेका स्थपनी । पञ्च सीमन्ताः । चत्वारि
[Page5-053-c+ 52]
शृङ्गाटकान्येकोऽधिपतिरिति । तत्र तलहृद-
येन्द्रवस्तिगुदस्तनरोहितानि मांसमर्म्माणि ।
नीलधमनी-मातृकाशृङ्गाटकापाङ्गस्थपनीफण-
स्तनमूलापलापापस्तम्भहृदयनाभिपार्श्वसन्धिवृ-
हतीलोहिताक्षोर्व्व्यःसिरामर्म्माणि । आणि-
विटपकक्षधरकूर्च्चकूर्च्चशिरोवस्तिक्षिप्रांसविधु-
रोत्क्षेपाः स्नायुमर्म्माणि । कटीकतरुणनित-
म्बांसफलकशङ्खास्त्वस्थिमर्म्माणि । जानुकुर्पर-
सीमन्ताधिपतिगुल्फमणिबन्धकुकुन्दरावर्त्तकृका-
टिकाश्चेति सन्धिमर्म्माणि । तान्येतानि पञ्च
विकल्पानि मर्म्माणि भवन्ति । तद्यथा । सद्यः-
प्राणहराणि । कालान्तरप्राणहराणि । विशल्य-
घ्नानि । वैकल्यकराणि । रुजाकराणीति । तत्र
सद्यःप्राणहराण्येकोनविंशतिः । कालान्तर-
प्राणहराणि त्रयस्त्रिंशत् । त्रीणि विशल्य-
घ्नानि । चतुर्श्चत्वारिंशद्बैकल्यकराणि । अष्टौ
रुजाकराणीति ॥ * ॥ भवन्ति चात्र ।
“शृङ्गाटकान्यधिपतिः शङ्खो कण्ठशिरोगुदम् ।
हृदयं वस्तिनाभी च घ्नन्ति सद्योहतानि तु ॥
वक्षोमर्म्माणि सीमन्ततलक्षिप्रेन्द्रवस्तयः ।
कटीकतरुणे सन्धी पार्श्वजौ बृहती च या ॥
नितम्बाविति चैतानि कालान्तरहराणि तु ।
उत्क्षेपौ स्थपनी चैव विशल्यघ्नानि निर्द्दिशेत् ॥
लोहिताक्षाणि जानूर्वी कूर्च्चा विटपकूर्पराः ।
कुकुन्दरे कक्षधरे विधुरे सकृकाटिके ॥
अंसांसफलकापाङ्गा नीले मन्ये फणौ तथा ।
वैकल्यकरणान्याहुरावर्त्तौ द्वौ तथैव च ॥
गुल्फौ द्वौ मणिबन्धौ द्वौ द्वे द्वे कूर्च्चशिरांसि च ।
रुजाकराणि जानीयादष्टावेतानि बुद्धिमान् ।
क्षिप्राणि विद्धमात्राणि घ्नन्ति कालान्तरेण च ॥”
मर्म्माणि नाम मांसशिरास्नाय्वस्थिसन्धिसन्नि-
पातास्तेषु स्वभावत एव विशेषेण प्राणास्तिष्ठन्ति ।
तस्मान्मर्म्मस्वभिहतास्तांस्तान् भावानापद्यन्ते ।
तत्र सद्यःप्राणहराण्याग्नेयान्यग्निगुणेष्वाशु
क्षीणेषु क्षपयन्ति । कालान्तरप्राणहराणि
सौम्याग्नेयान्यग्निगुणेष्वाशु क्षीणेषु क्रमेण च
सोमगुणेषु कालान्तरेण क्षपयन्ति । विशल्य-
प्राणहराणि वायव्यानि शल्यमुंखनिरुद्धो याव-
दन्तर्व्वायुस्तिष्ठति तावज्जीवत्युद्धृतमात्रे तु
शल्ये मर्म्मस्थानाश्रितो वायुर्निष्क्रामति तस्मात्
सशल्यो जीवत्युद्धृतशल्यो म्रियते । वैकल्य-
कराणि सौम्यानि सोमो हि स्थिरत्वाच्छैत्याच्च
प्राणावलम्बनं करोति । रुजाकराण्यग्निवायु-
गुणभूयिष्ठानि विशेषतश्च तौ रुजाकरौ ।
पाञ्चभौतिकीञ्च रुजामाहुरेके । केचिदाहु-
र्म्मांसादीनां पञ्चानामपि समस्तानां विवृद्धा-
नाञ्च समवायात् सद्यःप्राणहराणि । एक-
हीनानामल्पानां वा कालान्तरप्राणहराणि ।
द्बिहीनानां विशल्यप्राणहराणि । त्रिहीनानां
वैकल्यकराणि । एकस्मिन्नेव रुजाकराणीति ।
यतश्चैव मतोऽस्थिमर्म्मस्वप्यभिहतेषु शोणिता
गमनं भवति ॥ * ॥
[Page5-054-a+ 52]
“चतुर्व्विधा यास्तु शिराः शरीरे
प्रायेण ता मर्म्मसु सन्निविष्टाः ।
स्नाय्वस्थिमांसानि तथैव सन्धीन्
सन्तर्प्य देहं प्रतिपालयन्ति ॥
ततः क्षते मर्म्मणि ताः प्रवृद्धः
समन्ततो वायुरभिस्तृणोति ।
विवर्द्धमानस्तु स मातरिश्वा
रुजः सुतीव्राः प्रतनोति काये ॥
रुजाभिभूतन्तु पुनः शरीरं
प्रलीयते नश्यति चास्य संज्ञा ।
अतो हि शल्यं विनिहन्तुमिच्छन्
मर्म्माणि यत्नेन परीक्ष्य कर्षेत् ॥”
एतेन शेषं व्याख्यातम् । तत्र सद्यःप्राणहर-
मन्ते विद्धं कामान्तरेण मारयति । कालान्तर-
प्राणहरमन्ते विद्धं वैकल्यमापादयति । विशल्य-
प्राणहरमन्ते विद्धं कालान्तरेण क्लेशयति
रुजाञ्च करोति । रुजाकरमतीव्रवेदनं भवति ।
तत्र सद्यःप्राणहराणि सप्तरात्राभ्यन्तरान्मार-
यन्ति । कालान्तरप्राणहराणि पक्षान्मासाद्वा ।
तेष्वपि तु क्षिप्राणि कदाचिदाशु मारयन्ति ।
विशल्यप्राणहराणि वैकल्यकराणि च कदाचि-
दत्यभिहतानि मारयन्ति ॥ * ॥ अत ऊर्द्ध्वं
प्रत्येकशो मर्म्मस्थानान्यनुव्याख्यास्यामः । तत्र
पादाङ्गुष्ठाङ्गुल्योर्म्मध्ये क्षिप्रं नाम मर्म्म तत्र
विद्धस्याक्षेपकेण मरणम् । मध्यमाङ्गुलीमनु-
पूर्व्वेण मध्ये पादतलस्य तलहृदयं नाम तत्रापि
रुजाभिर्मरणम् । क्षिप्रस्योपरिष्टादुभयतः कूर्च्चो
नाम यत्र पादस्य भ्रमणवेपने भवतः । गुल्फ-
सन्धेरध उभयतः कूर्च्चशिरो नाम तत्र रुजा-
शोफौ । पदजङ्घयोः सन्धाने गुल्फो नाम तत्र
रुजस्तब्धपादता खञ्जता वा । पार्ष्णिं प्रति
जङ्घामध्ये इन्द्रवस्तिर्नाम तत्र शोणितक्षये
मरणम् । जङ्घोर्व्वोः सन्धाने जानु नाम तत्र
खञ्जता जानुन ऊर्द्ध्वमुभयतस्त्र्यङ्गुलमाणिर्नाम
तत्र शोफाभिवृद्धिः स्तब्धसक्थिता च । ऊरु-
मध्ये ऊर्व्वी नाम तत्र शोणितक्षयात् सक्थि-
शोषः । ऊर्व्या उर्द्ध्वमधोवङ्क्षणसन्धेरूरुमूले
जोहिताक्षं नाम तत्र लोहितक्षयेण पक्षा-
घातः । वङ्क्षणवृषणयोरन्तरे विटपं नाम तत्र
वाण्ड्यमल्पशुक्रता वा भवति । एवमेतान्येका-
दशसक्थिमर्म्माणि व्याख्यातानि । एतेनेतर-
सक्थिबाहू च व्याख्यातौ । विशेषतस्तु यानि
सक्थ्नि गुल्फजानुविटपानि तानि बाहौ मणि-
बन्धकूर्परकक्षधराणि । यथा वङ्क्षणवृषणयो-
रन्तरे विटपमेवं वक्षःकक्षयोर्मध्ये कक्षधरं
तस्मिन् विद्धेत एवोपद्रवाः । विशेषतस्तु मणि-
बन्धे कुण्ठता । कुर्पराख्ये कुणिः । कक्षधरे
कक्षाघातः । एवमेतानि चतुश्चत्वारिंशच्छाखासु
मर्म्माणि व्याख्यातानि ॥ * ॥ अत ऊर्द्ध्व-
मुदरोरसोर्मर्म्मस्थानान्यनुव्याख्यास्यामः । तत्र
वातवर्च्चोनिरसनं स्थूलान्त्रप्रतिबद्धं गुदं नाम मर्म्म
तत्र सद्योमरणम् । अल्पमांसशोणितोऽभ्यन्तरतः
[Page5-054-b+ 52]
कट्यां मूत्राशयो वस्तिर्नाम तत्रापि सद्योमरण-
मश्मरीव्रणादृते । तत्राप्युभयतो भिन्ने न जीव-
त्येकतो भिन्ने मूत्रस्रावी व्रणो भवति । स तु
यत्नेनोपक्रान्तो रोहति । पक्वामाशययोर्म्मध्ये
सिराप्रभवा नाभिर्नाम तत्रापि सद्य एव मर-
णम् । स्तनयोर्म्मध्यमधिष्ठायोरस्यामाशयद्वारं
सत्त्वरजस्तमसामधिष्ठानं हृदयं नाम तत्र सद्य
एव मरणम् । स्तनयोरधस्तात् हृदङ्गुलमुभयत-
स्तनमूले नाम मर्म्मणी तत्र कफपूर्णकोष्ठतया
कासश्वासाभ्यां म्रियते । स्तनचूचुकयोरूर्द्ध्वं
द्ब्यङ्गुलमुभयतः स्तनरोहितौ नाम तत्र
लोहितपूर्णकोष्ठतया कासश्वासाभ्याञ्च म्रियते ।
अंशकूटयोरधस्तात् पार्श्वोपरिभागयोरपलापौ
नाम तत्र रक्तेन पूयभावं गतेन मरणम् ।
उभयत्रोरसो नाड्यौ वातवहे अपस्तम्भौ नाम
तत्र वातपूर्णकोष्ठतया कासश्वासाभ्याञ्च मर-
णम् । एवमेतान्युदरोरसोर्द्बादश मर्म्माणि
व्याख्यातानि ॥ * ॥ अत ऊर्द्ध्वं पृष्ठमर्म्माण्यनु-
व्याख्यास्यामः । तत्र पृष्ठवंशमुभयतः प्रतिश्रोणी
काण्डमस्थीनि कटीकतरुणे नाम मर्म्मणी तत्र
शोणितक्षयात् पाण्डुर्विवर्णो हीनरूपश्च
म्रियते । पार्श्वजघनवहिर्भागे पृष्ठवंशमुभयतो
नातिनिम्ने कुकुन्दरे नाम मर्म्मणी तत्र स्पर्शा-
ज्ञानमधःकाये चेष्टोपघातश्च । श्रोणीकाण्डयो-
रुपर्य्याशयाच्छादनौ पार्श्वान्तरप्रतिबद्धौ
नितम्बौ नाम तत्राधःकायशोषो दौर्ब्बल्याच्च
मरणम् । अधःपार्श्वान्तरप्रतिबद्धौ जघनपार्श्व-
मध्ययोस्तिर्य्यगूर्द्ध्वञ्च जघनात् पार्श्वसन्धी नाम
तत्र लोहितपूर्णकोष्ठतया म्रियते । स्तनमूला-
दुभयतः पृष्ठवंशस्य बृहती नाम तत्र शोणि-
तातिप्रवृत्तिनिमित्तैरुपद्रवैर्म्रियते । पृष्ठोपरि
पृष्ठवंशमुभयतस्त्रिकसम्बद्धे अंसफलके नाम तत्र
बाह्वोः स्वापः शोषो वा । बाहुमूर्द्ध्वग्रीवामध्ये-
ऽंसपीठस्कन्धनिबन्धनावंसौ नाम तत्र स्तब्ध-
बाहुता । एवमेतानि चतुर्द्दश पृष्ठमर्म्माणि
व्याख्यातानि ॥ * ॥ अत ऊर्द्ध्वं जत्रुगतानि
व्याख्यास्यामः । तत्र कण्ठनाडीमुभयतश्चतस्रो
धमन्यो द्बे नीले द्बे च मन्ये व्यत्यासेन तत्र
मूकता स्वरवैकृतमरसग्राहिता च । ग्रीवाया-
मुभयतश्चतस्रःसिरामातृकास्तत्र सद्योमरणम् ।
शिरोग्रीवयोः सन्धाने कृकाटिके नाम तत्र
चलमूर्द्ध्वता । कर्णपृष्ठतोऽधःसंश्रिते विधुरे नाम
तत्र व्याधिर्य्यम् । घ्राणमार्गमुभयतः स्रोतोमार्ग-
प्रतिबद्धे अभ्यन्तरतः फणे नाम तत्र गन्धा-
ज्ञानम् । भ्रूपुच्छान्तयोरधोऽक्ष्णोर्वाह्यतोऽपाङ्गौ
नाम तत्रान्ध्यं दृष्ट्युपघातो वा । भ्रुवोरुपरि-
निम्नयोरावर्त्तौ नाम तत्रान्ध्यं दृष्ट्युपघातश्च ।
भ्रवोः पुच्छान्तयोरुपरि कर्णललाटयोर्मध्ये शङ्खौ
नाम तत्र सद्योमरणम् । शङ्खयोरुपरि केशान्त
उत्क्षेपौ नाम तत्र सशल्यो जीवति पाकात्
पतितशल्यो वा नोद्धृतशल्यः । भ्रुवोर्मध्ये स्थपनी
नाम तत्रोत्क्षेपवत् । पञ्च सन्धयः शिरसि
[Page5-054-c+ 52]
विभक्ताः सीमन्ता नाम तत्रोन्मादभयचित्त-
नाशैर्मरणम् । घ्राणश्रोत्राक्षिजिह्वासन्तर्पणीनां
सिराणां मध्ये सिरासन्निपातः शृङ्गाटकानि
तानि चत्वारि मर्म्माणि तत्रापि सद्योमरणम् ।
मस्तकाभ्यन्तरोपरिष्टात् सिरासन्धिसन्निपातो
रोमावर्त्तः अधिपतिस्तत्रापि सद्योमरणम् ।
एवमेतानि सप्तत्रिंशदूर्द्ध्वजत्रुगतानि मर्म्माणि
व्याख्यातानि ॥ * ॥ भवन्ति चात्र ।
“ऊर्व्व्यः शिरांसि विटपे च सकक्षपार्श्वे
एकैकमङ्गुलमिता स्तनपूर्व्वमूलम् ।
विद्ध्यङ्गुलद्बयमितं मणिबन्धगुल्कं
त्रीण्येव जानु सपरं सह कुर्पराभ्याम् ॥
हृद्बस्थिकूर्च्चगुदनाभि वदन्ति मूर्द्ध्नि
चत्वारि पञ्च च गले दश यानि च द्बे ।
तानि स्वपाणितलकुञ्चितसंमितानि
शेषाण्यवेहि परिविस्तरतोऽङ्गुलार्द्धम् ॥
एतत् प्रमाणमभिवीक्ष्य वदन्ति तज्ज्ञाः
शस्त्रेण कर्म्मकरणं परिहृत्य मर्म्म ।
पार्श्वाभिघातितमपीह निहन्ति मर्म्म
तस्माद्धि मर्म्मसदनं परिवर्ज्जनीयम् ॥
छिन्नेषु पाणिचरणेषु शिरा नराणां
सङ्कोचमीयुरसृगल्पमतो निरेति ।
प्राप्यामितव्यसनमुग्रमतो मनुष्याः
संछिन्नशाखतरुवन्निधनं न यान्ति ॥
क्षिप्रेषु तत्र सतलेषु हतेषु रक्तं
गच्छत्यतीव पवनश्च रुजं करोति ।
एवं विनाशमुपयान्ति हि तत्र विद्धा
वृक्षा इवायुधविघातनिकृत्तमूलाः ॥
तस्मात्तयोरभिहतस्य तु पाणिपादं
छेत्तव्यमाशु मणिबन्धनगुल्फदेशे ।
मर्म्माणि शल्यविषयार्द्धमुदाहरन्ति
यस्माच्च मर्म्मसु हता न भवन्ति सद्यः ॥
जीवन्ति तत्र यदि वैद्यमुणेन केचित्
ते प्राप्नुवन्ति विकलत्वमसंशयं हि ।
सम्भिन्नजर्ज्जरितकोष्ठशिरःकपाला
जीवन्ति शस्त्रविहतैश्च शरीरदेशैः ।
छिन्नैश्च सक्थिभुजपादकरैरशेषै-
र्येषां न मर्म्मपतिता विविधाः प्रहाराः ॥
सोममारुततेजांसि रजःसत्त्वतमांसि च ।
मर्म्मसु प्रायशः पुंसां भूतात्मा चावतिष्ठते ॥
मर्म्मस्वभिहतास्तस्मान्न जीवन्ति शरीरिणः ।
इन्द्रियार्थेष्वसंप्राप्तिर्मनोबुद्धिविपर्य्ययः ॥
रुजश्च विविधास्तीव्रा भवन्त्याशुहरे हते ।
हते कालान्तरघ्ने तु ध्रुवो धातुक्षयो नृणाम् ॥
ततो धातुक्षयाज्जन्तुर्वेदनाभिश्च नश्यति ।
हते वैकल्यजनने केवलं वैद्यनैपुणात् ॥
शरीरं क्रियया युक्तं विकलत्वमवाप्नुयात् ।
विशल्यघ्नेषु विज्ञेयं पूर्व्वोक्तं यच्च कारणम् ॥
रुजाकराणि मर्म्माणि क्षतानि विविधा रुजः ।
कुर्व्वन्त्यन्ते च वैकल्यं कुवैद्यवशगो यदि ॥
छेदभेदाभिघातेभ्यो दहनाद्दारणादपि ।
उपघातं विजानीयान्मर्म्मणान्तुल्यलक्षणम् ॥
[Page5-055-a+ 52]
मर्म्माभिघातश्च न कश्चिदस्ति
योऽल्पात्ययो वापि निरत्ययो वा ।
प्रायेण मर्म्मस्वभिताडितास्तु
वैकल्यमृच्छन्त्यथवा म्रियन्ते ॥
मर्म्माण्यधिष्ठाय हि ये विकारा
मूर्च्छन्ति काये विविधा नराणाम् ।
प्रायेण ते कृच्छ्रतमा भवन्ति
नरस्य यत्नैरपि साध्यमानाः ॥” * ॥
सप्तमोऽध्यायः ।
अथातः सिरावर्णनविभक्तिनाम शारीरं व्याख्या-
स्यामः । सप्त सिराशतानि भवन्ति । याभिरिदं
शरीरमाराम इव जलहारिणीभिः केदार इव
च कुल्याभिरुपस्निह्यते अनुगृह्यते चाकुञ्चन-
प्रसारणादिभिर्व्विशेषैः । द्रुमपत्रसेवनीनामिव
च तासां प्रतानास्तासां नाभिर्मूलं ततश्च
प्रसरन्त्यूर्द्ध्वमधस्तिर्य्यक् च ॥ * ॥ भवतश्चात्र ।
“यावत्यस्तु सिराः काये सम्भवन्ति शरीरिणाम् ।
नाभ्यां सर्व्वा निबद्धास्ता प्रतन्वन्ति समन्ततः ॥
नाभिस्थाः प्राणिनां प्राणा प्राणान्नाभिर्व्युपा-
श्रिता ।
सिराभिरावृता नाभिश्चक्रनाभिरिवारकैः ॥”
तासां मूलसिराश्चत्वारिंशत् । तासां वात-
वाहिन्यो दश । पित्तवाहिन्यो दश । कफ-
वाहिन्यो दश । दश रक्तवाहिन्यः । तासान्तु
वातवाहिनीनां वातस्थानगतानां पञ्चसप्तति-
शतं भवति । तावत्य एव पित्तवाहिन्यः । पित्त-
स्थाने कफवाहिन्यश्च । कफस्थाने रक्तवाहि-
न्यश्च । यकृत्प्लीह्नोरेवमेतानि सप्तसिराशतानि ।
तत्र वातवाहिन्यः सिरा एकस्मिन् सक्थ्नि पञ्च-
विंशतिः । एतनेतरसक्थिबाहू च व्याख्यातौ ।
विशेषतस्तु कोष्ठे चतुस्त्रिंशत्तासां गुदमेढ्रा-
श्रिताः । श्रोण्यामष्टौ । द्वे द्बे पार्श्वयोः । षट्
पृष्ठे । तावत्य एव चोदरे । दश वक्षसि ।
एकचत्वारिंशज्जत्रुण ऊर्द्ध्वम् । तासां चतुर्दश
ग्रीवायाम् । कर्णयोश्चतस्रः । नव जिह्वायाम् ।
षट् नासिकायाम् । अष्टौ नेत्रयोः । एवमेतत्
पञ्चसप्तत्यधिकशतं वातवहानां सिराणां
व्याख्यातम् । एष एव विभागः शेषाणामपि ।
विशेषतस्तु पित्तवाहिन्यो नेत्रयोर्दश । कर्ण-
योर्द्वे । एवं रक्तवहा कफवहाश्च । एवमेतानि
सप्त सिराशतानि सविभागानि व्याख्यातानि ॥ * ॥
भवन्ति चात्र ।
“क्रियानामप्रतीघातममीहं बुद्धिकर्म्मणाम् ।
करोत्यन्यान् गुणांश्चापि स्वाः सिराः पवनश्चरन् ॥
यदा तु कुपितो वायुः स्वाः सिराः प्रतिपद्यते ।
तदास्य विविधा रोगा जायन्ते वातसम्भवाः ॥
भ्राजिष्णुतामन्नरुचिमग्निदीप्तिमरोगताम् ।
संसर्पत् स्वाः सिराः पित्तं कुर्य्याच्चान्यान् गुणा-
नपि ॥
यदा प्रकुपितं पित्तं सेवते स्ववहाः सिराः ।
तदास्य विविधा रोगा जायन्ते पित्तसम्भवाः ॥
स्नेहमङ्गेषु सन्धीनां स्थैर्य्यं बलमुदीर्णताम् ।
[Page5-055-b+ 52]
करोत्यन्यान् गुणांश्चापि बलासः स्वाः शिरा-
श्चरन् ॥
यदा तु कुपितः श्लेष्मा स्वाः सिराः प्रतिपद्यते ।
तदास्य विविधा रोगा जायन्ते श्लेष्मसम्भवाः ॥
धातूणां पूरणं वर्णं स्पर्शज्ञानमसंशयम् ।
स्वाः सिराः सञ्चरद्रक्तं कुर्य्याच्चान्यान् गुणानपि ॥
यदा तु कुपितं रक्तं सेवते स्ववहाः सिराः ।
तदास्य विविधा रोगा जायन्ते रक्तसम्भवाः ॥
न हि वातं सिराः काश्चिन्न पित्तं केवलं तथा ।
श्लेष्माणं वा वहन्त्येता अतः सर्व्ववहाः स्मृताः ॥
प्रदुष्टानां हि दोषाणामुच्छ्रितानां प्रधावताम् ।
ध्रुवमुन्मार्गगमनमतः सर्व्ववहाः स्मृताः ॥
तत्रारुणा वातवहाः पूर्य्यन्ते वायुना सिराः ।
पित्ता दुष्टाश्च नीलाश्च शीता गौर्य्यः स्थिराः
कफात् ।
असृग्वहास्तु रोहिण्यः सिरा नात्युष्णशीतलाः ॥
अत ऊर्द्ध्वं प्रवक्ष्यामि न विध्येद्याः सिरा
भिषक् ।
वैकल्यं मरणञ्चापि व्यधात्तासां ध्रुवं भवेत् ॥
सिराशतानि चत्वारि विद्याच्छाखासु बुद्धि-
मान् ।
षट्त्रिंशच्च शतं कोष्ठे चतुःषष्टिञ्च मूर्द्धनि ॥
शाखासु षोडश सिराः कोष्ठे द्वात्रिंशदेव तु ।
पञ्चाशज्जानुनश्चोर्द्ध्वमवेध्याः परिकीर्त्तिताः ॥”
तत्र सिराशतमेकैकस्मिन् सक्थ्नि भवति तासां
जालधरा त्वेका तिस्रश्चाभ्यन्तराः । तत्रोर्व्वी-
संज्ञे द्बे लोहिताक्षसंज्ञा चैकैतास्त्ववेध्याः ।
एतेनेतरसक्थिबाहू च व्याख्यातावेवमशस्त्र-
कृत्याः षोडश शाखासु । द्वात्रिंशत् श्रोण्यां
तासामष्टावशस्त्रकृत्याः । द्बे द्वे विटपयोः कटीक-
तरुणयोश्च । अष्टावष्टावेकैकस्मिन् पार्श्वे
तासामेकैकामूद्ध्वगां परिहरेत् । पार्श्वसन्धिगते
च द्वे । चतस्रो विंशतिश्च पृष्ठवंशमुभयतस्तासा-
मूर्द्ध्वगामिन्यौ द्बे द्वे परिहरेद्वृहती सिरे ।
तावत्य एवोदरे तासां मेढ्रोपरि रोमराजी-
मुभयतो द्वे द्बे परिहरेत् । चत्वारिंशद्वक्षसि
तासां चतुर्दशाशस्त्रकृत्या । हृदये द्वे द्वे ।
द्वे स्तनमूले । स्तनरोहितापलापस्तम्बेषूभयतो
ऽष्टौ । एवं द्बात्रिंशदशस्त्रकृत्याः पृष्ठोदरोरःसु
भवन्ति । चतुःषष्टिशिराशतं जत्रुण ऊर्द्ध्वं भवति
तत्र षट्पञ्चाशच्छिरोधरायां तासामष्टौ चत-
स्रश्च मर्म्मसंज्ञाः परिहरेत् । द्बे कृकाटिकयोः ।
द्वे विधुरयोः । एवं ग्रीवायां शोडशाव्यध्याः ।
हन्वोरुभयतोऽष्टावष्टौ तासान्तु सन्धिधमन्यौ
द्बे द्बे परिहरेत् । षट्त्रिंशज्जिह्वायां तासा-
मधः षोडशाशस्त्रकृत्याः रसवहे द्वे वाग्वहे च
द्वे । द्बिर्द्वादश नासायां तासामौपनासिक्य-
श्चतस्रः परिहरेत् । तासामेव च तालुन्येकां
मृदावद्देशे । अष्टात्रिंशदुभयोर्नेत्रयोस्तासामे-
कैकामपाङ्गयोः परिहरेत् । कर्णयोर्दश तासां
शब्दवाहिनीनामैकैकां परिहरेत् । नासानेत्र-
गतास्तु ललाटे षष्टिस्तासां केशान्तानुगता-
[Page5-055-c+ 52]
श्चतस्रः । आवर्त्तयोरेकैका स्थपन्याश्चैका परि-
हर्त्तव्या । शङ्खयोर्दश तासां शङ्खसन्धिगता-
मेकैकां परिहरेत् । द्वादश मूर्द्ध्नि तासामुत्-
क्षेपयोर्द्बे परिहरेत् । सीमन्तेष्वेकैकामधिपता-
विति । एवमशस्त्रकृत्याः पञ्चाशज्जत्रुण ऊर्द्ध्व-
मिति । भवति चात्र ।
“व्याप्नुवन्त्यभितो देहं नाभितः प्रसृताः सिराः ।
प्रतानाः पद्मिनीकन्दाद्विसादीनां यथा जलम् ॥”
अष्टमोऽध्यायः ।
अथातः सिराव्यधविधिशारीरंव्याख्यास्यामः ।
बालस्थविररूक्षक्षतक्षीणभीरुपरिश्रान्तस्त्रीम-
द्याध्वकर्षितमत्तवान्तविरिक्तास्थापितानुवासित-
जागरितक्लीवकृशगर्भिणीनां कासश्वासशोषप्र-
वृद्धज्वराक्षेपकपक्षाघातोपवासपिपासामूर्च्छा-
प्रपीडितानाञ्च सिरां न विध्येत् । याश्चाव्यध्या
व्यध्याश्चादृष्टा दृष्टाश्चायन्त्रिता यन्त्रिताश्चानु-
त्थिता इति । शोणितावसेकसाध्याश्च विकाराः
प्रागभिहितास्तेषु चापक्वेष्वन्येषु चानुक्तेषु
यथाभ्यासं यथान्यायञ्च सिरां विध्येत् । प्रति-
षिद्धानामपि च विषोपसर्ग आत्ययिकेषु
सिराव्यधनमप्रतिषिद्धम् । तत्र स्निग्धस्विन्न-
मातुरं यथादोषप्रत्यनीकद्रवप्रायमन्नं भुक्तवन्तं
यवागूं पीतवन्तं वा यथाकालमुपस्थाप्यासीनं
स्थितं वा प्राणानवाधमानो वस्त्रपट्टचर्म्मान्त-
र्व्वल्कललतानामन्यतमेन यन्त्रयित्वा नातिगाढं
नातिशिथिलं शरीरप्रदेशमासाद्य यथोक्तं शस्त्रं
गृहीत्वा सिरां विध्येत् ॥ * ॥
“नैवातिशीते नात्युष्णे न प्रवाते न चाब्भ्रिते ।
सिराणां व्यधनं कार्य्यमरोगे वा कदाचन ॥”
तत्र व्यध्यसिरं पुरुषं प्रत्यादित्यमुखमरत्निमात्रो-
च्छ्रिते उपवेश्यासने सक्थ्नोराकुञ्चितयो-
र्निवेश्य कुर्परसन्धिद्बयस्योपरि हस्तावन्तर्गूढा-
ङ्गुष्ठकृतमुष्टीमन्ययोः स्थापयित्वा यन्त्रणशाटकं
ग्रीवामुष्ट्योरुपरि परिक्षिप्यान्येन पुरुषेण
पश्चात् स्थितेन वामहस्तेनोत्तानेन शाटकान्त-
र्द्वयं ग्राहयित्वा ततो वैद्यो ब्रूयाद्दक्षिणहस्तेन
सिरोत्थापनार्थं नात्यायतशिथिलं यन्त्रमावेष्ट-
यत्यसृक्स्रावणार्थं यन्त्रं पृष्ठमध्ये च पीडयेदिति
कर्म्म पुरुषञ्च वायुपूर्णमुखं स्थापयेदेष उत्त-
माङ्गगतानामन्तर्मुखवर्ज्यानां सिराणां व्यधेन
यन्त्रणविधिः । तत्र पादव्यध्यसिरस्य पादं समे
स्थाने सुस्थिरं स्थापयित्वान्यं पादमीषत्सङ्कु-
चितमुच्चैः कृत्वा व्यध्यपादं जानुसन्धेरधः शाट-
केनावेष्ट्य हस्ताभ्यां प्रपीड्य गुल्फं व्यध्यप्रदेश-
स्योपरि चतुरङ्गुलं प्लोतादीनामन्यतमेन बद्धां
पादसिरां विध्येत् । अथोपरिष्टाद्धस्तौ गूढा-
ङ्गुष्ठकृतमुष्टी सम्यगासने स्थापयित्वा सुखोप-
विष्टस्य पूर्व्ववद्यन्त्रं बद्ध्वा हस्तसिरां विध्येत् ।
गृध्रसीविश्वाच्योः सङ्कुचितजानुकुर्परः स्यात् ।
श्रोणीपृष्ठस्कन्धेषून्नामितपृष्ठस्यावाक्शिरस्कस्य
उपविष्टस्य विस्फूजितपृष्ठस्य विध्येत् । उदरो-
रसोः प्रसारितोरस्कस्योन्नमितशिरस्कस्य
[Page5-056-a+ 52]
विस्फूर्ज्जितदेहस्य बाहुभ्यामवलम्ब्यमानदेहस्य
पार्श्वयोः । अवनामितमेढ्रस्य मेढ्रे । उन्ना-
मितविदष्टजिह्वाग्रस्याधोजिह्वायाम् । अति-
व्यत्ताननस्य तालुनि दन्तमूलेषु च । एवं यन्त्रो-
पायानन्यांश्च सिरोत्थापनहेतून् बुद्ध्यावेक्ष्य
शरीरवशेन व्याधिवशेन च विदध्यात् । मांस-
लेष्ववकाशेषु यवमात्रं शस्त्रं निदध्यादतोऽन्ये-
ष्वर्द्धयवमात्रं व्रीहिमात्रं वा व्रीहिमुखेन ।
अस्थ्नामुपरि कुठारिकया विध्येदर्द्धयवमात्रम् ॥
भवन्ति चात्र ।
“व्यब्भ्रे वर्षासु विध्येत ग्रीष्मकाले तु शीतले ।
हेमन्तकाले मध्याह्ने शस्त्रकालास्त्रयः स्मृताः ॥
सम्यक् शस्त्रनिपातेन धारया या स्रवेदसृक् ।
मुहूर्त्तं रुद्ध्वा तिष्ठेच्च सुबिद्धान्तां विनिर्द्दिशेत् ॥
यथा कुसुम्भपुष्पेभ्यः पूर्व्वं स्रवति पीतिका ।
तथा सिरासु विद्धासु दुष्टमग्रे प्रवर्त्तते ॥
मूर्च्छितस्यातिभीतस्य श्रान्तस्य तृषितस्य च ।
न वहन्ति सिरा विद्धास्तथानुत्थितयन्त्रिताः ॥
क्षीणस्य बहुदोषस्य मूर्च्छया विद्रुतस्य च ।
भूयोऽपराह्णे विस्राव्या सापरेद्युस्त्र्यहेऽपि वा ॥
रक्तं सशेषदोषन्तु कुर्य्यादपि विचक्षणः ।
न चातिप्रस्रुतं कुर्य्याच्छेषं संशमनैर्जयेत् ॥
बलिनो बहुदोषस्य वयःस्थस्य शरीरिणः ।
परं प्रमाणमिच्छन्ति प्रस्थं शोणितमोक्षणे ॥”
तत्र पाददाहपादहर्षाववाहुकटिप्यविसर्पवात-
शोणितवातकण्टकविचर्च्चिकापाददारीप्रभृतिषु
क्षिप्रमर्म्मण उपरिष्टात् द्ब्यङ्गुले व्रीहिमुखेन
सिरां विध्येत् । श्लीपदें तच्चिकित्सिते यथा
वक्ष्यते । क्रोष्टुकशिरःखञ्जपङ्गुलवातवेदनासु
जङ्घायां गुल्फस्योपरि चतुरङ्गुले । अपच्या-
मिन्द्रवस्तेरधस्ताद्द्व्यङ्गुले । जानुसन्धेरुपर्य्यधो
वा चतुरङ्गुले गृध्रस्याम् । ऊरुमूलसंश्रितान्तु
गलगण्डे । एतेनेतरसक्थिबाहू च व्याख्यातौ ॥
विशेषतस्तु वामबाहौ कुर्परसन्धेरभ्यन्तरतो
बाहुमध्ये प्लीह्नि कनिष्ठिकानामिकयोर्मध्ये वा ।
एवं दक्षिणबाहौ यकृद्दाल्ये कफोदरे चैतामेव
च कासश्वासयोरप्यादिशन्ति । गृध्रस्यामिव
विश्वाच्याम् । श्रोणिप्रति समन्तात् द्व्यङ्गुले
प्रवाहिकायां शूलिन्यां परिकर्त्तिकोपदंशशूक-
दोषशुक्रव्यापत्सु मेढ्रमध्ये । वृषणयोः पार्श्वे
मूत्रवृद्ध्याम् । नाभेरधश्चतुररङ्गुले सेवन्या वाम
पार्श्वे दकोदरे । वामपार्श्वे कक्षास्तनयोरन्तरे-
ऽन्तर्व्विद्रधौ पार्श्वशूले च । बाहुशोषावबाहु-
कयोरप्येके वदन्त्यंशयोरन्तरे । त्रिकसन्धिमध्य-
गतां तृतीयके अधःस्कन्धसन्धिगतामन्यतर-
पार्श्वसंस्थिताञ्चतुर्थके । हनुसन्धिमध्यगतामप-
स्मारे । शङ्खकेशान्तसन्धिगतामुरोऽपाङ्गलला-
टेषु चोन्मादेऽपस्मारे च । जिह्वारोगेष्वधो-
जिह्वायां दन्तव्याधिषु च तालुनि तालव्येषु ।
कर्णयोरुपरि समन्तात् कर्णशूले तद्रोगेषु च ।
गन्धाग्रहणे नासारोगेषु च नासाग्रे तिमिरा-
क्षिपाकप्रभृतिष्वामयेषूपनासिके । लालाट्या-
[Page5-056-b+ 52]
मपाङ्ग्याञ्चैता एव शिरोरोगाधिमन्थप्रभृतिषु
रोगेष्विति ॥ * ॥ अत ऊर्द्ध्वं दुष्टव्यधनं अनु-
व्याख्यास्यामः । तत्र दुर्व्विद्धातिविद्धा कुञ्चिता
पिच्चिता कुट्टिता प्रस्रुता अत्युदीर्णा अन्तेऽभि-
हता परिशुष्का कूणिता वेपिता अनुत्थितविद्धा
शस्त्रहता तिर्य्यग्विद्धा अविद्धा अव्याध्या विद्रुता
धेनुका पुनः पुनर्विद्धा शिरास्नाय्वग्निसन्धिमर्म्मसु
चेति विंशतिर्दुष्टव्यधाः । तत्र या सूक्ष्मशस्त्र-
विद्धा न व्यक्तमसृक् स्रवति रुजा शोफवती च
सा दुर्व्विद्धा । प्रमाणातिरिक्तविद्धायामन्तः
प्रविशति शोणितं शोणितातिप्रवृत्तिर्व्वा साति-
विद्धा । कुञ्चितायामप्येवम् । कुण्ठशस्त्रप्रम-
थिता पृथुलीभावमापन्ना पिच्चिता । अनासा-
दिता पुनःपुनरन्तयोश्च बहुशः शस्त्राभिहता
कुट्टिता । शीतभयमूर्च्छाभिरप्रवृत्तशोणिता
अप्रस्रुता । तीक्ष्णा महामुखशस्त्रविद्धा अत्यु-
दीर्णा । अल्परक्तस्राविण्यन्ते विद्धा अन्तेऽभि-
हता । क्षीणशोणितस्यानिलपूर्णा परिशुष्का ।
चतुर्भागावसादिता किञ्चित्प्रवृत्तशोणिता
कूणिता । दुःस्थानबन्धनाद्वेपमानायाः शोणित-
सम्मोहो भवति सा वेपिता । अनुत्थितविद्धा-
यामप्येवम् । छिन्नातिप्रवृत्तशोणिता क्रिया-
सङ्गकरी शस्त्रहता । तिर्य्यक् प्रणिहतशस्त्रा
किञ्चिच्छेषा तिर्य्यग्विद्धा । बहुशः क्षता हीन-
शस्त्रप्रणिधानेनाविद्धा । अशस्त्रकृत्या अव्याध्या
अनवस्थितविद्धा विद्रुता । प्रदेशस्य बहुशोऽव-
घट्टनादारोयव्यधा मुहुर्मुहुःशोणितस्रवा
धेनुका । सूक्ष्मशस्त्रव्यधनाद्बहुशो विच्छिन्ना
पुनःपुनर्विद्धा । स्नाय्वस्थिशिरासन्धिमर्म्मसु
विद्धा वा रुजां शोषं वैकल्यं मरणं वापाद-
यति ॥ * ॥ भवन्ति चात्र ।
“सिरासु शिक्षितो नास्ति चला ह्येताः स्वभा-
वतः ।
मत्स्यवत् परि वर्त्तन्ते तस्माद्यत्नेन ताडयेत् ॥
अजानता गृहीते तु शस्त्रे कायनिपातिते ।
भवन्ति व्यापदश्चैता बहवश्चाप्युपद्रवाः ॥
स्नेहादिभिः क्रियायोगैर्न तथा लेपनैरपि ।
यान्त्याशु व्याधयः शान्तिं यथा सम्यक् सिरा-
अधात् ॥
सिराव्यधश्चिकित्सार्द्धं शल्यतन्त्रे प्रकीर्त्तितः ।
यथा प्रणिहितः सम्यक् वस्तिः कायचिकित्-
सिते ॥”
तत्र स्निग्धस्विन्नवान्तावारक्तास्थापतानुवासित-
सिराविद्धैः परिहर्त्तव्यानि । क्रोधायासमैथुन-
दिवास्वप्नवाग् व्यायामयानोत्थानासनचंक्रमण-
शीतवातातपविरुद्धा सात्म्याजीर्णान्यावललाभा-
न्मासमेके मन्यन्ते ॥ * ॥ एतेषां विस्तरमुपरिष्टा-
द्वक्ष्यामः । भवतश्चात्र ।
“सिराविषाणतुम्बैस्तु जलौकाभिः पदस्तथा ।
अवगाढं यथापूर्व्वं निर्हरेद्दुष्टशोणितम् ॥
अवगाढे जलौका स्यात् प्रच्छन्नं पिण्डिते हितम् ।
सिराङ्गव्यापके रक्ते शृङ्गालावुत्वचि स्थिते ॥” * ॥
[Page5-056-c+ 52]
नवमोऽध्यायः ।
अथातो धमनीव्याकरणं शारीरं व्याख्या-
स्यामः । चतुर्व्विंशतिर्धमन्यो नाभिप्रभवा
अभिहिताः । तत्र केचिदाहुः सिराधमनी-
स्रोतसामविभागः सिराविकारा एव धमन्यः
स्रोतांसि चेति । तत्तु न सम्यक् । अन्या एव हि
धमन्यः स्रोतांसि च सिराभ्यः कस्माद्ध्यञ्जनान्य-
त्वान्मूलसन्नियमात् कर्म्मवैशेष्यादागमाच्च केव-
लन्तु परस्परसन्निकर्षात् सदृशागमकर्म्मत्वात्
सौक्ष्म्याच्च विभक्तकर्म्मणामप्यविभाग इव कर्म्मसु
भवति । तासान्तु नाभिप्रभवाणां धमनीना-
मूर्द्ध्वगा दश दश चाधोगामिन्यश्चतस्रस्तिर्य्य-
ग्गाः । ऊर्द्ध्वगाः शब्दस्पर्शरूपरसगन्धप्रश्वा-
सोच्छ्वासजृ म्भितक्षुद्धसितकथितरुदितादीन्विशे-
षानभिवहन्त्यः शरीरं धारयन्ति । तास्तु हृदय-
मभिप्रपन्नास्त्रिधा जायन्ते तास्त्रिंशत् । तासान्तु
वातपित्तकफशोणितरसान् द्वे द्वे वहतस्ता दश
शब्दरूपरसगन्धानष्टाभिर्गृहीते । द्बाभ्यां भाषते
च द्बाभ्यां घोषं करोति द्बाभ्यां स्वपिति द्बाभ्यां
प्रतिबुध्यते । द्वे चाश्रुवाहिन्यौ । द्वे स्तन्यं स्त्रिया
वहतस्तेन संश्रिते ते एव शुक्रं नरस्य स्तनाभ्या-
मभिवहतः । तास्त्वेतास्त्रिंशत् सविभागा
व्याख्याताः । एताभिरूर्द्ध्वं नाभेरुदरपार्श्व-
पृष्ठोरःस्कन्धग्रीवाबाहवो धार्य्यन्ते याप्यन्ते
च ॥ * ॥ भवति चात्र ।
“ऊर्द्ध्वं गतास्तु कुर्व्वन्ति कर्म्माण्येतानि सर्व्वशः ।
अधोगमास्तु वक्ष्यामि कर्म्म तासां यथायथम् ॥”
अधोगमास्तु वातमूत्रपुरीषशुक्रार्त्तवादीन्यधो
वहन्ति । तास्तु पित्ताशयमभिप्रतिपन्नास्तत्रस्थ-
मेवान्नपानरसं विपक्वमौष्ण्याद्विरेचयन्त्योऽभि-
वहन्त्यः शरीरं तर्पयन्त्यर्पयन्ति चोर्द्ध्वगतानां
तिर्य्यग्गतानां रसस्थानञ्चाभिपूरयन्ति मूत्र-
पुरीषस्वेदांच्च विरेचयन्त्यामपक्वाशयान्तरे च
त्रिधा जायन्ते तास्त्रिंशत् । तासान्तु वातपित्त-
कफशोणितरसान् द्वे द्वे वहतः ता दश द्बे अन्न-
वाहिन्यावन्त्राश्रिते तोयवहे द्वे मूत्रवस्तिमभि-
प्रपन्ने मूत्रवहे द्वे शुक्रवहे द्बे शुक्रप्रादुर्भावाय
द्बे विसर्गाय ते एव रक्तमभिवहतो नारीणा-
मार्त्तवसंज्ञम् । द्बे वर्च्चोनिरसन्यौ स्थूलान्त्र-
प्रतिवद्धे । अष्टावन्यास्तिर्य्यग्गानां धमनीनां
स्वेदमर्पयन्ति । तास्त्वेतास्त्रिंशत् सविभागा
व्याख्याताः । एताभिरधोनाभेः पक्वाशयकटी-
मूत्रपुरीषगुदवस्तिमेढ्रसक्थीनि धार्य्यन्ते याप्यन्ते
च ॥ * ॥ भववि चात्र ।
“अधोगमास्तु कुर्व्वन्ति कर्म्माण्येतानि सर्व्वशः ।
तिर्य्यग्गाः संप्रवक्ष्यामि कर्म्म तासां यथा-
यथम् ॥”
तिर्य्यग्गानान्तु चतसृणां धमनीनामेकैका शतधा
सहस्रधा चोत्तरोत्तरं विभज्यन्ते तास्त्वसंख्ये-
यास्ताभिरिदं शरीरं गवाक्षितं विवद्धमात-
तञ्च । तासां मुखानि रोमकूपप्रतिबद्धानि यैः
स्वेदमभिवहन्ति रसञ्चापि सन्तर्पयन्त्यन्तर्व्वहिश्च
[Page5-057-a+ 52]
तैरेव चाभ्यङ्गपरिषेकावगाहालेपनवीर्य्याण्यन्तः
शरीरमभिपद्यन्ते त्यचि विपक्वानि । तैरेव
स्पर्शसुखमसुखं वा गृह्णाति । तास्त्वेताश्चतस्रो
धमन्यः सर्व्वाङ्गगताः सविभागा व्याख्याताः ।
भवतश्चात्र ।
“यथा स्वभावतः खानि मृणालेषु विसेषु च ।
धमनीनां तथा खानि रसो यैरुपचीयते ॥
पञ्चाभिभूतास्त्वथ पञ्चकृत्वः
पञ्चेन्द्रियं पञ्चसु भावयन्ति ।
पञ्चेन्द्रियं पञ्चसु भावयित्वा
पञ्चत्वमायान्ति विनाशकाले ॥” * ॥
अत ऊर्द्ध्वं स्रोतसां मूलविद्धलक्षणमुपदेक्ष्यामः ।
तानि तु प्राणान्नोदकरसरक्तमांसमेदोमूत्र-
पुरीषशुक्रार्त्तववहानि येष्वधिकार एतेषां
बहूनि । एतेषां विशेषा बहवः । तत्र प्राण-
वहे द्वे तयोर्मूलं हृदयं रसवाहिन्यश्च धमन्यः ।
तत्र विद्धस्य क्रोशनविनमनमोहनभ्रमणवेपनानि
मरणं वा भवति । अन्नवहे द्वे तयोर्मूलमामा-
शयोऽन्नवाहिन्यश्च धमन्यस्तत्र विद्धस्याध्मानं
शूलान्नद्वेषौ छर्द्दिः पिपासान्ध्यं मरणं वा ।
उदकवहे द्वे तयोर्मूलं तालुक्लोम च । तत्र
विद्धस्य पिपासा सद्योमरणञ्च । रसवहे द्वे
तयोर्मूलं हृदयं रसवाहिन्यश्च धमन्यस्तत्र
विद्धस्य शोषः प्राणवहविद्धवच्च मरणं तल्लि-
ङ्गानि च । रक्तवहे द्बे तयोर्मूलं यकृत्-
प्लीहानौ रक्तवाहिन्यश्च धमन्यस्तत्र विद्धस्य
श्यावाङ्गता ज्वरो दाहः पाण्डुता शोणिताति-
गमनं रक्तनेत्रता चेति । मांसवहे द्वे तयो-
र्मूलं स्नायुत्वचं रक्तवहाश्च धमन्यस्तत्र विद्धस्य
श्वयथुर्मांसशोषः सिराग्रन्थयो मरणम् । मेदो-
वहे द्बे तयोर्मूलं कटीवृक्कौ च तत्र विद्धस्य
स्वेदागमनं स्निग्धाङ्गता तालुशोषः स्थूलशोफता
पिपासा च । मूत्रवहे द्वे तयोर्मूलं वस्ति-
र्मेढ्रञ्च तत्र विद्धस्यानद्धवस्तिता मूत्रनिरोधः
स्तब्धमेढ्रता च । पुरीषवहे द्बे तयोर्मूलं पक्वा-
शयो गुदञ्च तत्र विद्धस्यानाहो दुर्गन्धता ग्रथि-
तान्त्रता च । शुक्रवहे द्वे तयोर्म्मूलं स्तनौ
वृषणौ च तत्र विद्धस्य क्लीवता चिरात् प्रसेको
रक्तशुक्रता च । आर्त्तववहे द्वे तयोर्म्मूलं
गर्भाशयः आर्त्तववाहिन्यश्च धमन्यस्तत्र विद्धायां
वन्ध्यात्वं मैथुनासहिष्णुत्वमार्त्तवनाशश्च । सेवनी-
च्छेदाद्रुजाप्रादुर्भावः । वस्तिगुदविद्धलक्षणं
प्रागुक्तमिति । स्रोतोविद्धन्तु प्रत्याख्यायोपचरे-
दुद्धृतशल्यन्तु क्षतविधानेनोपचरेत् ।
“मूलात् खादन्तरं देहे प्रसृतन्त्वभिवाहि यत् ।
स्रोतस्तदिति विज्ञेयं सिराधमनिवर्ज्जितम् ॥” * ॥
दशमोऽध्यायः ।
अथातो गर्भिणीव्याकरणं शारीरं व्याख्या-
स्यामः । गर्भिणी प्रथमदिवसात् प्रभृति नित्यं
प्रहृष्टा शुच्यलङ्कृता शुक्लवसना शान्ति-
मङ्गलदेवताब्राह्मणगुरुपरा च भवेन्मलिन-
विकृतहीनगात्राणि न स्पशेद्दर्गन्धदुर्दर्शनानि
[Page5-057-b+ 52]
परिहरेदुद्वेजनीयाश्च कथाः शुष्कं पर्य्युषितं
कुथितं क्लिन्नं चान्नं नोपभुञ्जीत । वहि-
र्निष्क्रमणं शून्यागारचैत्यश्मशानवृक्षाश्रयान्
क्रोधभयसङ्करांश्च भारानुच्चैर्भाष्यादिकं परि-
हरेद्यानि च गर्भं व्यापादयन्ति । न चाभीक्ष्णं
तैलाभ्यङ्गोत्सादनादीनि निषेवेत । न चाया-
सयेच्छरीरं पूर्व्वोक्तानि च परिहरेत् । शयना-
सनं मृद्वास्तरणं नात्युच्चमपाश्रयोपेतमसम्बाधं
विदध्यात् । हृद्यं द्रवं मधुरप्रायं स्निग्धं दीप-
नीयसंस्कृतञ्च भोजनं भोजयेत् सामान्यमेतदा-
प्रसवात् ॥ * ॥ विशेषतस्तु गर्भिणी प्रथमद्वितीय-
तृतीयमासेषु मधुरशीतद्रवप्रायमाहारमुपसे-
वेत । विशेषतस्तु तृतीये षष्टिकौदनं पयसा
भोजयेच्चतुर्थे दध्ना पञ्चमे पयसा षष्ठे सर्पिषा
चेत्येके । चतुर्थे पयोनवनीतसंसृष्टमाहारये-
ज्जाङ्गलमांससहितं हृद्यमन्नं भोजयेत् । पञ्चमे
क्षीरसर्पिःसंसृष्टम् । षष्ठे श्वदंष्ट्रासिद्धस्य सर्पिषो
मात्रां पाययेद्यवागूं वा । सप्तमे सर्पिः पृथक्
पर्ण्यादिसिद्धमेवमाप्याय्यते गर्भः । अष्टमे वदरो-
दकेन बलातिबलाशतपुष्पपललपयोदधिमस्तु-
तैललवणमदनफलमधुघृतमिश्रेणास्थापयेत् ।
पुराणपुरीषशुद्ध्यर्थमनुलोमनार्थञ्च वायोः ।
ततः पयोमधुरकषायसिद्धेन तैलेनानुवासयेदनु-
लोमे हि वायौ सुखं प्रसूयते निरुपद्रवा च
भवति । अत ऊर्द्ध्वं स्निग्धाभिर्यवागूभिर्जाङ्गल-
रसैश्चोपक्रमेदाप्रसवकालादेवमुपक्रान्ता स्निग्धा
बलवती सुखमनुपद्रवा प्रसूयते । नवमे मासि
सूतिकागारमेनां प्रवेशयेत् प्रशस्ततिथ्यादौ ।
तत्रारिष्टं ब्राह्मणक्षत्त्रियवैश्यशूद्राणां श्वेतरक्त-
पीतकृष्णेषु भूमिप्रदेशेषु विल्वन्यग्रोधतिन्दुक-
भल्लातकनिर्म्मितं सर्व्वागारं यथासंख्यं तन्मय-
पर्य्यङ्कमुपलिप्तभित्तिं सुविभक्तपरिच्छदं प्राग्-
द्वारमुदग्द्बारं दक्षिणद्वारं वाष्टहस्तायतञ्चतु-
र्हस्तविस्तृतं रक्षामङ्गलसम्पन्नं विधेयम् ॥ * ॥
“जाते हि शिथिले कुक्षौ मुक्ते हृदयबन्धने ।
सशूले जघने नारी ज्ञेया सा तु प्रजायिनी ॥”
तत्रोपस्थितप्रसवायाः कटीपृष्ठं प्रति समन्ता-
द्बेदना भवत्यभीक्ष्णं पुरीषप्रवृत्तिर्मूत्रं प्रसि-
च्यते योनिमुखात् श्लेष्मा च । प्रजनयिष्यमाणां
कृतमङ्गलस्वस्तिवाचनां कुमारपरिवृतां पुन्नाम-
फलहस्तां स्वभ्यक्तामुष्णोदकपरिषिक्तामथैनां
सघृतां यवागूमाकण्ठात् पाययेत् । ततः कृतोप-
धाने मृदुविस्तीर्णे शयने स्थितामाभुग्नसक्थी-
मुत्तानामशङ्कनीयाश्चतस्रः स्त्रियः परिणत-
वयसः प्रजननकुशलाः कर्त्तितनखाः परिचरेयु-
रिति ॥ * ॥ अथास्या विशिखान्तरमनुलोममनु-
मुखमभ्यज्यात् ब्रूयाच्चैनामेका सुभगे प्रवाह-
स्वेति न चाप्राप्तावी प्रवाहस्व विशिखान्तर-
मपत्यमार्गम् । ततो विमुक्ते गर्भनाडीप्रबन्धे
सशूलेषु श्रोणिवङ्क्षणवस्तिशिरःसु प्रवाहेथाः
शनैः शनैः । ततो गर्मनिर्गमे प्रगाढं ततो गर्भे
योनिमुखं प्रपन्ने गाढतरमाविशल्यभावात् ॥ * ॥
[Page5-057-c+ 52]
अकालप्रवाहणात् वधिरं मूकं व्यस्तहनु
मूर्द्धाभिघातिनं कासश्वासशोषोपद्रुतं कुब्जं
विकटं वा जनयति । तत्र प्रतिलोममनुलोमयेत् ।
गर्भसङ्गे तु योनिं धूपयेत् कृष्णसर्पनिर्म्मोकेण
पिण्डीतकेन वा । बध्नीयाद्धिरण्यपुष्पीमूलं हस्त-
पादयोर्द्धारयेत् सुवर्च्चलां विशल्यां वा ॥ * ॥
अथ जातस्योल्वं मुखञ्च सैन्धवसर्पिषा विशोध्य
घृताक्तं मूर्द्ध्नि पिचुं दद्यात् ततो नाभिनाडी-
मष्टाङ्गुलमायम्य सूत्रेण बद्ध्वा छेदयेत् तत्सूत्रैक-
देशञ्च कुमारस्य ग्रीवायां सम्यग्वध्नीयात् ॥ * ॥
अथ कुमारं शीताभिरद्भिराश्वास्य जातकर्म्मणि
कृते मधुसर्पिरनन्ताब्राह्मीरसेन सुवर्णचूर्ण-
मङ्गुल्यानामिकया लेहयेत्ततो बलातैलेनाभ्यज्य
क्षीरवृक्षकषायेण सर्व्वगन्धोदकेन वा रूप्य-
हेमप्रतप्तेन वा वारिणा स्नापयेदेनं कपित्थपत्र-
कषायेण वा कोष्णेन यथाकालं यथादेशं
यथाविभवं च ।
“धमनीनां हृदिस्थानां विवृतत्वादनन्तरम् ।
चतूरात्रात्त्रिरात्राद्वा स्त्रीणां स्तन्यं प्रवर्त्तते ॥”
तस्मात् प्रथमेऽह्नि मधुसर्पिरनन्तामिश्रं मन्त्र-
पूतं त्रिकालं पाययेद्द्वितीये लक्ष्मणासिद्धं सर्पि-
स्तृतीये च । ततः प्राङ्निवारितस्तन्यं मधु-
सर्पिः स्वपाणितलसम्मितं द्विकलं पाययेत् ॥ * ॥
अथ सूतिकां बलातैलाभ्यक्तां वातहरौषधनिः-
क्वाथेनोपचरेत् सशेषदोषान्तु तदहः पिप्पली-
पिप्पलीमूलहस्तिपिप्पलीचित्रकशृङ्गवेरचव्यचूर्णं
गुडोदकेनोष्णेन पाययेत् । एवं द्विरात्रं
त्रिरात्रं वा कुर्य्यादादुष्टशोणितात् । विशुद्धे
ततो विदारिगन्धादिसिद्धां स्नेहयवागूं क्षीर-
यवागूं वा पाययेत् त्रिरात्रम् । ततो यव-
कोलकुलत्थसिद्धेन जाङ्गुलरसेन शाल्योदनं
भोजयेद्बलमग्निबलञ्चावेक्ष्य । अनेन विधिना
अध्यर्द्धमानमुपसंस्कृता विमुक्ताहाराचारा
विगतसूतिकाभिधाना स्यात् । पुनरार्त्तवदर्श-
नादित्येके । धन्वभूमिजातां सूतिकां घृततैलयो-
रन्यतरस्य मात्रां पाययेत् । पिप्पल्यादिकषा-
यानुपाना स्नेहनित्या च स्यात्रिरात्रं पञ्चरात्रं
वा बलवती । अबलां यवागूं पाययेत्त्रिरात्रं
पञ्चरात्रं वा । अत ऊर्द्ध्वं सिग्धेनान्नसंसर्गेणोप-
चरेत् । प्रायशश्चैनां प्रभतेनोष्णोदकेन परि-
षिञ्चेत् । क्रोधायासमैथुनादीन् परिहरेत् ॥ * ॥
भवतश्चात्र ।
“मिथ्याचारात् सूतिकाया यो व्याधिरुप-
जायते ।
स कृच्छ्रसाध्योऽसाध्यो वा भवेदत्ययतर्पणात् ॥
तस्मात्तां देशकालौ च व्याधिसात्स्येन कर्म्मणा ।
परीक्ष्योपचरेदेवं नेयमत्ययमाप्नुयात् ॥” * ॥
अथापरापतन्त्यानाहाध्मानौ कुरुते तस्मात्
कण्ठमस्याः केशवेष्टितयाङ्गुल्या प्रमृजेत् । कटु-
कालाबुकृतवेधनसर्षपसर्प्पनिर्म्मोकैर्वा कटतैल-
विमिश्रैर्योनिमुखं धूपयेत् । लाङ्गलीमूलकल्केन
वास्याः पाणिपादतलमालिम्पेत् । मूर्द्ध्नि वास्या
[Page5-058-a+ 52]
महावृक्षक्षीरमनुषेचयेत् । कुष्ठलाङ्गलीमूल-
कल्कं वा मद्यमूत्रयोरन्यतरेण पाययेत् ।
शालिमूलकल्कं वा पिप्पल्यादिं वा मद्येन
सिद्धार्थककुष्ठलाङ्गलीमहावृक्षक्षीरमिश्रेण सुरा
मण्डेन वा स्थापयेत् । एतैरेव सिद्धेन सिद्धा-
र्थकतैलेनोत्तरवस्त्रिं दद्यात् । स्निग्धेन वा कॢप्त-
नखेन हस्तेनापहरेत् । प्रजातायाश्च नार्य्या
रूक्षशरीरायास्तीक्ष्णैरविशोधितं रक्तं वायुना
तद्देशगेनातिसंरुद्धं नाभेरधःपार्श्वयोर्व्वस्तौ वा
अस्थ्नि वा शिरसि वा ग्रन्थिं करोति । ततश्च
नाभिवस्त्युदरपृष्ठशूलानि भवन्ति । सूचीभिरिव
निस्तुद्यते भिद्यते दीर्य्यत इव च पक्वाशयः ।
समन्तादाध्मानमुदरे मूत्रसङ्गश्च भवतीति
मक्कल्ललक्षणम् । तत्र वीरतर्व्वादिसिद्धं जल-
भूषकादिप्रतीवापं पाययेत् । यवक्षारचूर्णं वा
सर्पिषा सुखोदकेन वा लवणचूर्णं वा पिप्पल्या-
दिक्वाथेन पिप्पल्यादिचूर्णं वा सुरामण्डेन
वरुणादिक्वाथं वा पञ्चकोलैलाप्रतीवापं पृथक्
पर्ण्यादिक्वाथं वा भद्रदारुमरिचसंसृष्टं पुराण-
गुडं वा त्रिकटुकचतुर्जातककुस्तुम्बुरुमिश्रं
खादेदच्छं वा पिबेदरिष्टमिति ॥ * ॥ अथ बालं
क्षौमपरिवृतं क्षौमवस्त्रास्तृतायां शय्यायां
शाययेत् । पीलुवदरीनिम्बपरूषकशाखाभिश्चैनं
वीजयेत् । मूर्द्ध्नि चास्याहरहस्तैलपिचुमवचा-
रयेत् । धूपयेच्चैनं रक्षोघ्नैर्धूपैः । रक्षोघ्नानि
चास्य पाणिपादशिरोग्री वास्ववसृजेत् । तिला-
तसीसर्षपकणांश्चात्र प्रकिरेत् । अधिष्ठाने चाग्निं
प्रज्वालयेत् । व्रणितोपासनीयञ्चावेक्षेत । ततो
दशमेऽहनि मातापितरौ कृतमङ्गलकौतुकौ
स्वस्तिवाचनं कृत्वा नाम कुर्य्यातां यदभिप्रेतं
नक्षत्रनाम वा ॥ * ॥ ततो यथावर्णान्धात्री-
मुपेयान्मध्यमप्रमाणां मध्यमवयसामरोगां शील-
वतीमचपलामलोलुपामकृशामस्थूलां प्रसन्न-
क्षीरां अलम्बौष्ठीमलम्बोर्द्ध्वस्तनीमव्यङ्गामव्यस-
निनीं जीवद्वत्सां दोग्ध्रीं वत्सलामक्षुद्रकर्म्मिणीं
कुले जातामतो भूयिष्ठैश्च गुणैरन्वितां श्यामा-
मारोग्यबलवृद्धये बालस्य । तत्रोर्द्ध्वस्तनी
करालं कुर्य्यात् । लम्बस्तनी नासिकामुखं
छादयित्वा मरणमापादयेत् । ततः प्रशस्तायां
तिथौ शिरःस्नातामहतवाससमुदङ्मुखं शिशु-
मुपवेश्य धात्रीं प्राङ्मुखीमुपवेश्य दक्षिणं स्तनं
धौतमीषत्परिसुतमभिमन्त्र्य मन्त्रेणानेन पाय-
येत् ॥ * ॥
“चत्वारः सागरास्तुभ्यं स्तनयोः क्षीरवाहिणः ।
भवन्तु सुभगे नित्यं बालस्य बलवृद्धये ॥
पयोऽमृतरसं पीत्वा कुमारस्ते शुभानने ।
दीर्घमायुरवाप्नोतु देवाः प्राश्यामृतं यथा ॥”
अतोऽन्यथा नानास्तन्योपयोगस्यासात्म्याद्व्याधि-
जन्म भवति । अपरिस्रुतेऽप्यतिस्तब्धस्तन्यपूर्णस्तन-
पानादुत्स्नुहितस्रोतसः शिशोः कासश्वासवमी-
प्रादुर्भावः । तस्मादेवं विधानं स्तन्यं न पाययेत् ।
क्रोधशोकावात्सल्यादिभिश्च स्त्रियाः स्तन्यनाशो
[Page5-058-b+ 52]
भवति ॥ * ॥ अथास्याः क्षीरजननार्थं सौम-
नस्यमुत्पाद्य यवगोधूमशालिषष्टिकमांसरस-
सुरासौवीरकपिण्याकलशुनमत्स्य-कसेरुकशृङ्गा-
टक-विसविदारिकन्द-मधुक-शतावरी-नालिका-
लावूकालशाकप्रभृतीनि विदध्यात् ॥ * ॥
अथास्याः स्तन्यमप्सु परीक्षेत । तच्चेच्छीतल-
ममलं तनु शङ्खावभासमप्मु न्यस्तमेकीभावं
गच्छत्यफेनिलमतन्तुमन्नोत्प्लवते न सीदति वा
तच्छुद्धमिति विद्यात्तेन कुमारस्यारोग्यं शरीरो-
पचयो बलवृद्धिश्च भवति । न च क्षुधित-
शोकार्त्त-श्रान्तप्रदुष्टधातुगर्भिणीज्वरितातिक्षी-
णातिस्थूल-विदग्ध-भक्षविरुद्धाहार-तर्पितायाः
स्तन्यं पाययेन्नाजीर्णौषधञ्च बालं दोषौषध-
मलानां तीव्रवेगोत्पत्तिभयात् ॥ * ॥ भवन्ति
चात्र ।
“धात्र्यास्तु गुरुभिर्भोज्यैर्विषमैर्दोषलैस्तथा ।
दोषा देहे प्रकुप्यन्ति ततः स्तन्यं प्रदुष्यति ॥
मिथ्याहारविहारिण्या दुष्टा वातादयः स्त्रियाः ।
दूषयन्ति पयस्तेन शारीरा व्याधयः शिशोः ॥
भवन्ति कुशलस्तांश्च भिषक् सम्यग्विभावयेत् ।
अङ्गप्रत्यङ्गदेशे तु रुजा यत्रास्य जायते ॥
मुहुर्मुहुः स्पृशति तं स्पृश्यमाने च रोदिति ।
निमीलिताक्षो मूर्द्धस्थे शिरोरोगे न धारयेत् ॥
वस्तिस्थे मूत्रसङ्गार्त्तो रुजा तृष्यति मूर्च्छति ।
विण्मूत्रसङ्गवैवर्ण्यच्छर्द्याध्मानान्त्रकूजनैः ।
कोष्ठे दोषान् विजानीयात् सर्व्वत्रस्थांश्च
रोदनैः ॥”
तेषु च यथाभिहितं मृदुच्छेदनीयमौषधं
मात्रया क्षीरपस्य जीरसर्पिषा धात्र्याश्च
केवलमेव विदध्यात् । क्षीरान्नादस्यात्मनि
धात्र्याश्चान्नादस्य कषायादीनात्मन्येव न
धात्र्याः । तत्र मासादूर्द्ध्वं क्षीरपायाङ्गुलि-
पर्वद्वयग्रहणसम्मितामौषधमात्रां विदध्यात्
कोलास्थिसम्मितां कल्कमात्रां क्षीरान्नादाय
कोलसम्मितामन्नादायेति ॥ * ॥
“येषां गदानां ये योगाः प्रवक्ष्यन्तेऽगदङ्कराः ।
तेषु तत्कल्कसंलिप्तौ पाययेत शिशुं स्तनौ ॥
एकं द्बे त्रीणि चाहानि वातपित्तकफज्वरे ।
स्तन्यपायाहितं सर्पिरितराभ्यां यथार्थतः ॥
न च तृष्णाभयादत्र पाययेत शिशुं स्तनौ ।
विरेकवस्तिवमनान्यृते कुर्य्याच्च नात्ययात् ॥
मस्तुलुङ्गक्षयाद्यस्य वायुस्ताल्वस्थि नामयेत् ।
तस्य तृड्दैन्ययुक्तस्य सर्पिर्मधुरकैः शृतम् ॥
पानाभ्यञ्जनयोर्योज्यं शीताम्बूद्वेजनं तथा ।
वातेनाध्मापितां नाभिं सरुजां तुण्डिसंज्ञिताम् ॥
मारुतघ्नैः प्रशमयेत् स्नेहस्वेदोपनाहनैः ।
गुदपाके तु बालानां पित्तघ्नीं कारयेत् क्रियाम् ।
रसाञ्जनं विशेषेण पानालेपनयोर्हितम् ॥”
क्षीराहाराय सर्पिः पाययेत् सिद्धार्थकवचा-
मांसी-पयस्यापामार्गशतावरीशारिवाब्राह्मीपि-
प्पलीहरिद्राकुष्टसैन्धवसिद्धम् । क्षीरान्नादाय
मधुकवचापिप्पलीचित्रकत्रिफलासिद्धम् । अन्ना-
[Page5-058-c+ 52]
दाय द्बिपञ्चमूलीक्षीरतगरभद्रदारुमरिचमधु
विडङ्गद्राक्षाद्बिब्राह्मीसिद्धम् । तेनारोग्यबल
मेधायूंषि शिशोर्भवन्ति ॥ * ॥ बालं पुनर्गात्र
सुखं गृह्णीयान्न चैनं तर्जयेत् सहसा न प्रति-
बोधयेद्बित्रासभयात् । सहसा नापहरेदुत्क्षि-
पेद्वा वातादिविघातभयात् । नोपवेशयेत् कौब्ज्य-
भयान्नित्यं चैनमनुवर्त्तेत प्रियशतैरजिघांसुः ।
एवमनभिहतमनास्त्वभिवर्द्धते नित्यमुदग्रसत्त्व-
सम्पन्नो नीरोगः सुप्रसन्नमनाश्च भवति । वाता-
तपविद्युत्प्रभापादपलतादर्शनदीपावलोकनशून्या-
गारनिम्नस्थानगृहच्छायादिभ्यो दुर्ग्रहोपसर्ग-
तश्च बालं रक्षेत् ॥ * ॥
“नाशुचौ विसृजेद्बालं नाकाशे विषमे न च ।
नोष्ममारुतवर्षेषु रजोधूमोदकेषु च ॥
क्षीरसात्म्यतया क्षीरमाजं गव्यमथापि वा ।
दद्यादास्तन्यपर्य्याप्तेर्बालानां वीक्ष्य मात्रया ॥”
षण्मासञ्चैनमन्नं प्राशयेल्लघु हितञ्च । नित्य-
मवरोधरतश्च स्यात् कृतरक्ष उपसर्गभयात् ।
प्रयत्नतश्च ग्रहोपसर्गेभ्यो रक्ष्या बाला भवन्ति ॥
अथ कुमार उद्विजते त्रस्यति रोदिति नष्ट-
संज्ञो भवति नखदशनैर्धात्रीमात्मानञ्च परि-
णुदति दन्तान् खादति कूजति जृम्भते भ्रुवौ
विक्षिपत्यूर्द्ध्वं निरीक्षते फेनमुद्वमति सन्दष्टौष्ठः
क्रूरो भिन्नामवर्च्चादीनार्त्तस्वरो निशि जागर्त्ति
दुर्ब्बलो म्लानाङ्गो मत्स्यछुच्छुन्दरीमत्कुणगन्धो
यथा पुरा धात्र्याः स्तन्यमभिलषति तथा नाभि-
लषतीति सामान्येन ग्रहोपसृष्टलक्षणमुक्तं
विस्तरेणोत्तरे वक्ष्यामः ॥ * ॥ शक्तिमन्तञ्चैनं
ज्ञात्वा यथावर्णं विद्यां ग्राहयेत् । अथास्मै
पञ्चविंशतिवर्षाय द्वादशवर्षां पत्नीमावहेक्
पित्र्यधर्म्मार्थकामप्रजाः प्राप्स्यतीति ॥ * ॥
“ऊनषोडशवर्षायामप्राप्तः पञ्चविंशतिम् ।
यद्याधत्ते पुमान् गर्भं कुक्षिस्थः स विपद्यते ॥
जातो वा न चिरं जीवेत् जीवेद्बा दुर्ब्बलेन्द्रियः ।
तस्मादत्यन्तबालायां गर्भाधानं न कारयेत् ॥”
अतिवृद्धायां दीर्घरोगिण्यामन्येन वा विकारे-
णोपसृष्टायां गर्भाधानं नैव कुर्व्वीत । पुरुष-
स्याप्येवंविधस्य त एव दोषाः संभवन्ति । तत्र
पूर्व्वोक्तेः कारणैः पतिष्यति गर्भे गर्भाशयकटी-
वङ्क्षणवस्तिशूलानि रक्तदर्शनञ्च । तत्र शीतैः
परिषेकावगाह-प्रदेहादिभि-रुपचरेज्जीवनीय-
शृतशीतक्षीरपानैश्च । गर्भस्फुरणे मुहुर्मुहु-
स्तत्सन्धारणार्थं क्षीरमुत्पलादिसिद्धं पाययेत् ।
प्रसंसमाने सदाहपार्श्वपृष्ठशूलासृगुदरानाह-
मूत्रसङ्गाः । स्थानात् स्थानञ्चोपक्रामति गर्भे
कोष्ठे संरम्भस्तत्र स्निग्धाः शीताः क्रियाः वेद-
नायां महासहाक्षुद्रसहामधुकश्वदंष्ट्राकण्ट-
कारिकासिद्धं पयः शर्कराक्षौद्रमिश्रं पाययेत् ।
मूत्रसङ्गे दर्भादिसिद्धम् । आनाहे हिङ्गुसौव-
र्च्चललशुनवचासिद्धम् । अत्यर्थं स्रवति रक्ते
कोष्ठागारिकागारमृत्पिण्डसमङ्गाधातकीकुसुम-
नवमालिकागैरिकसर्ज्जरसरसाञ्जनचूर्णं मधुना-
[Page5-059-a+ 52]
वलिह्यात् । यथालाभं न्यग्रोधादित्वक् प्रबाल-
कल्कं वा पयसा पाययेदुत्पलादिकल्कं वा
कशेरुशृङ्गाटकशालूककल्कं वा शृतेन पयसो-
दुम्बरफलौदककन्दक्वाथेन वा शर्करामधुमधुरेण
शालिपिष्टं न्यग्रोधादिस्वरसपरिपीतं वा वस्त्रा-
वयवं योन्यां धारयेत् ॥ * ॥ अथादृष्टशोणित-
वेदनायां मधुकदेवदारुपयस्यासिद्धं पयः पाय-
येत् तदेवाश्मन्तकशतावरीपयस्यासिद्धं विदारि-
गन्धादिसिद्धं वा वृहतीद्वयोत्पलशतावरीसारि-
वापयस्यामधुकसिद्बं पयस्यार्कपुष्पीसिद्धं वा
पयः पाययेदिति । एवं क्षिप्रमुपक्रान्ताया
उपावर्त्तन्ते रुजो गर्भश्चाप्यायते । व्यवस्थिते
च गर्भे गव्येनोडुम्बरशलाटुसिद्धेन पयसा भोज-
येत् । अतीते लवणस्नेहवर्ज्ज्याभिर्यवागूभिरु-
द्दालकादीनां पाचनीयोपसंस्कृताभिरुपक्रमेत
यावन्तो मासा गर्भस्य तावन्त्यहानि । वस्त्यु-
दरशूलेषु पुराणगुडं दीपनीयसंयुक्तं पाययेद-
रिष्टं वा वातोपद्रवगृहीतत्त्वात् । स्रोतसां लीयते
गर्भः सोऽतिकालमवतिष्ठमानो व्यापद्यते तं
मृदुना स्नेहादिक्रमेणोपचरेत् । उत्क्रोशरस-
संसिद्धामनल्पस्नेहां यवागूं पाययेत् । माष-
तिलविल्वशलाटुसिद्धान् वा कुल्माषान्
भक्षयेन्मधुमाध्वीकं चानुपिबेत् सप्तरात्रम् ।
कालातीतस्थायिनि गर्भे विशेषतः सधान्य-
मुदूखलं मुषलेनाभिहन्यात् विषमे वा याना-
सने सेवेत । वाताभिपन्न एव शुष्यति गर्भः ।
स मातुः कुक्षिं न पूरयति मन्दं स्पन्दते च तं
वृंहणीयैः पयोभिर्मांसरसैश्चोपचरेत् । शुक्र-
शोणितं वायुनाभिप्रपन्नमवक्रान्तजीवमाध्मा-
पयत्युदरम् । तत् कदाचित् यदृच्छयोपशान्तं
नैगमेयापहतमिति भाषन्ते । तमेव कदाचित्
प्रलीयमानं नागोदरमित्याहुस्तत्रापि लीनवत्
प्रतीकारः ॥ * ॥ अत ऊर्द्ध्वं मासानुमासिकं
वक्ष्यामः ।
“मधुकं शाकबीजञ्च पयस्या सुरदारु च ।
अश्मन्तकस्तिलाः कृष्णास्ताम्रवल्ली शतावरी ॥
वृक्षादनी पयस्या च लता चोत्पलसारिवा ।
अनन्ता सारिवा रास्ना पद्मा मधुकमेव च ॥
बृहत्यौ काश्मरी चापि क्षीरिशुङ्गास्त्वचो
घृतम् ।
पृश्निपर्णी बला शिग्रु स्वदंष्ट्रा मधुपर्णिका ॥
शृङ्गाटकं विसं द्राक्षा कशेरु मधुकं सिताः ।
वत्सैते सप्त योगाः स्युरर्द्धश्लोकसमापनाः ॥
यथासंख्यं प्रयोक्तव्या गर्भस्रावे पयोयुताः ।
कपित्थबृहतीविल्वपटोलेक्षुनिदिग्धिकाः ॥
मूलानि क्षीरसिद्धानि पाययेद्भिषगष्टमे ।
नवमे मधुकानन्तापयस्यासारिवाः पिबेत् ॥
क्षीरं शुण्ठीपयस्याभ्यां सिद्धं स्याद्दशमे हितम् ।
सक्षीरा वा हिता शुण्ठी मधुकं सुरदारु च ।
एवमाप्याय्यते गर्भस्तीव्रा रुक् चोपशाम्यति ॥”
निवृत्तप्रसवायास्तु पुनः षड्भ्यो वर्षेभ्य ऊर्द्ध्वं
प्रसवमानाया नार्य्याः कुमारोऽल्पायुर्भवति ॥ * ॥
[Page5-059-b+ 52]
अथ गर्भिणीं व्याध्युत्पत्तावत्यये छर्द्दयेन्मधुरा-
म्लेनान्नोपहितेनानुलोमयेच्च संशमनीयञ्च मृदु
विदध्यादन्नपानयोरश्नीयाच्च मृदुवीर्य्यं मधुर-
प्रायं गर्भाविरुद्धञ्च गर्भाविरुद्धाश्च क्रिया यथा-
योगं विदधीत मृदुप्रायाः ॥ * ॥ भवन्ति चात्र ।
“सौवर्णं सुकृतं चूर्णं कुष्ठं मधु घृतञ्च वा ।
मत्स्याक्षकः शङ्खपुष्पी मधु सर्पिः सकाञ्चनम् ॥
अर्कपुष्पी मधु घृतं चूर्णितं कनकं वचा ।
हेमचूर्णानि कैटर्य्यः श्वेता दूर्व्वा घृतं मधु ॥
चत्वारोऽभिहिताः प्राशाः श्लोकार्द्धेषु चतु-
र्ष्वपि ।
कुमाराणां वपुर्मेधाबलबुद्धिविवर्द्धनाः ॥”
इति सुश्रुत आयुर्व्वेदशास्त्रे तृतीयं शारीरस्थानं
समाप्तम् ॥ इङ्गेरेजीभाषायां एनाटोमीत्युक्त-
मेतत् ॥ * ॥ शारीरं तपो यथा, --
“देवद्बिजगुरुप्राज्ञपूजनं शौचमार्ज्जवम् ।
ब्रह्मचर्य्यमहिंसा च शारीरं तप उच्यते ॥”
इति भगवद्गीतायाम् १७ अध्यायः ॥
<LEND>
